<::лат>    OCR:

<::рус>    Библиотека святоотеческой литературы

<::лат>    http://orthlib.ru

<::слав>

(с. 478)

%<Мjь'сяца тогw'же въ к~и-й де'нь.%>

%<Ст~ы'хъ мч~никъ тере'нтiа и= неонi'лы:%>

%<И= прп\дбнагw _о=тца` на'шегw стефа'на савваi'та и= 
творца` канw'нwвъ:%>

%<И= и='же во ст~ы'хъ _о=тца` на'шегw а=рсе'нiа, 
а=рхiепi'скопа се'рбскагw:%>

%<С%>лу'жба _е=гw` пи'сана по се'й слу'жбjь.

%<И= ст~ы'я мч~ницы параске'vи, нарече'нныя пя'тницы.%>

%<С%>лу'жба _е=я` пи'сана по слу'жбjь а=рсе'нiа 
се'рбскагw.

%<И= прп\дбнагw i='wва поча'евскагw.%> Слу'жба _е=гw` 
пи'сана въ приложе'нiи.

%<И= ст~и'теля дими'рiа росто'вскагw.%> Слу'жба _е=гw` 
пи'сана септе'мврiа, к~а дня`.

%<На Г%>д\си воззва'хъ, %<стiхи^ры мч~никwвъ, гла'съ д~. 
По\д: Jа='%>кw до'бля:

%<М%>ного_обра'знымъ му'камъ * му'жески приwбщи'вшеся, * 
вра^жiя вознош_е'нiя низложи'сте, * и=сповjь'дающе, 
блаже'ннiи, предъ мучи'т_ели * jа='вльшагося, на'съ ра'ди, * 
дебельство'мъ пло'ти, * и= преч\стыя стр\сти претерпjь'вша 
во'лею, * и= и=сточи'вша мi'ру * просвjьще'нiе и= 
безстра'стiе.

%<С%>ъ тере'нтiемъ возсiя` * неонi'ла сла'вная, * нiтта' 
же и= сарвi'лъ чу'днiи, * фw'тъ же и= i=ера'_ксъ съ си'ми 
зако'ннw пострада'вше * и= _о='гнь муче'нiй бж\ственною 
росо'ю дх~а о_у=гаси'вше: * и= бы'ша столпи` благоче'стiя, * 
и= благопрiя^тныя ж_е'ртвы, * и= принош_е'нiя пречи^ста.

%<Jа='%>кw многосвjь'тлое со'лнце, * съ луно'ю 
совоку'плься неонi'лою, * роди'лъ _е=си`, _w тере'нтiе, * 
ли'къ sвjь'здъ седмочи'сленъ, му'ченическою кро'вiю 
w=багри'вшихся, * и= свjь'тлое и=спуща'ющихъ сiя'нiе, * 
всели'вшихся же въ невече'рнiй поко'й, * и=дjь'же всjь'хъ 
страда'л_ецъ стада` * свjь'тлw ликовству'ютъ. (с. 479)

%<И='ны стiхи^ры стiхи^ры прп\дбнагw, гла'съ и~. По\д: 
_W%> пресла'внагw чудесе`!

%<_О='%>ч~е бг~оно'сне стефа'не, * бж\ственнымъ 
смы'сломъ о_у='мъ о_у=крjьпи'въ свjьтлjь'йше, * jа='рость же 
му'жествомъ, * цjьлому'дрiемъ жела'нiе, * пра'вдою же всю` 
си'лу души` о_у=пра'вилъ _е=си`. * мудролю'бнjьйше 
колесни'цу прекра'сну * добродjь'телей состро'илъ _е=си`, * 
на ню'же всjь'дъ, ра'дуяся, возше'лъ _е=си` къ высотjь`, 
сла'вне.

%<_О='%>ч~е бг~оно'сне стефа'не, * бг~осло'вiемъ о_у='мъ 
просвjьти'лъ _е=си`, прп\дбне, * jа='коже копiено'сную 
jа='рость, * простира'я на ху^льныя, _о='ч~е, _е=ретiки`: 
возжелjь'въ пи'щи вы'шнiя, * _е=я'же сподо'бился _е=си` 
причасти'тися, чу'дне, * предстоя` престо'лу всецр~я` * и= 
вседержи'теля.

%<_О='%>ч~е бг~оно'сне стефа'не, * воздержа'нiемъ 
о_у='мъ о_у=тучня'я всегда`, * къ первовино'вному востещи` 
сотвори'лъ _е=си`, * и= w\тве'рглъ _е=си` мi'ра смуще'нiе, 
и= молвы^ w\ттря'съ, * о_у=ма` чистото'ю * сраствори'вся, 
всему'дре, съ жела'нiемъ * вои'стинну кра'йнимъ, * 
бг~ому'дре прп\дбне.

%<Сла'ва, и= ны'нjь, бг~оро'диченъ. Подо'бенъ то'йже:%>

%<Д%>jь'вства сосу'дъ, * и= чи'стое бж~iе и= кра'сное 
жили'ще, * молю' тя всечестно'е, * ду'шу мою` о_у=тjь'ши, * 
w=sло'бленную jа='домъ sмiи'нымъ * и= о_у=мерщвле'нную 
преступле'ньми, * jа='кw да сла'влю тя`, * вjь^рныя вся^ 
возвели'чившую, * бг~ора'дованная.

%<Кр\стобг~оро'диченъ. Подо'бенъ: то'йже:%>

%<Ч%>то` зри'мое видjь'нiе, * _е='же мои'ми _о=чесы` 
ви'дится, _w вл\дко! * содержа'й всю` тва'рь, * на дре'во 
воздви'женъ бы'въ, * и= о_у=мира'еши всjь^мъ дая'й жи'знь, * 
бц\да, пла'чущи, гл~го'лаше, * _е=гда` о_у=зрjь` на кр\стjь` 
возноси'ма * и=зъ нея` неизрече'ннw возсiя'вшаго * бг~а и= 
чл~вjь'ка.

%<Тропа'рь, гла'съ д~:%>

%<М%>у'ч_еницы твои`, гд\си, во страда'нiихъ свои'хъ 
вjьнцы` (с. 480) прiя'ша нетлjь^нныя w\т теб_е` бг~а 
на'шегw: и=му'ще бо крjь'пость твою`, мучи'телей низложи'ша, 
сокруши'ша и= де'мwнwвъ немwщны'я де'рзwсти. тjь'хъ 
моли'твами спаси` ду'шы на'шя.

%<Сла'ва, тропа'рь стефа'на, гла'съ и~:%>

%<П%>равосла'вiя наста'вниче, бл~гоче'стiя о_у=чи'телю 
и= чистоты`, вселе'нныя свjьти'льниче, а=рхiере'wвъ 
бг~одохнове'нное о_у=добре'нiе, стефа'не прему'дре, 
о_у=че'ньми твои'ми вся^ просвjьти'лъ _е=си`, цjьвни'це 
дх~о'вная, моли` хр\ста` бг~а спасти'ся душа'мъ на'шымъ.

%<И= ны'нjь, бг~оро'диченъ, и=ли` кр\стобг~оро'диченъ.%>



%<На о_у='трени%>

%<канw'нъ _о=ктw'иха, _е=ди'нъ: И= ст~ы'хъ два`.%>

%<Канw'нъ мч~никwвъ.%>

%<Гла'съ д~. Пjь'снь а~. I=рмо'съ:%>

%<W\т%>ве'рзу о_у=ста` моя^, и= напо'лнятся дх~а, и= 
сло'во w\тры'гну цр~и'цjь мт~ри, и= jа=влю'ся свjь'тлw 
торжеству'я, и= воспою` ра'дуяся тоя` чудеса`.

%<Г%>лубино'ю w=бурева'емь грjьха`, чл~вjьколю'бче, къ 
_е=ди'ной пучи'нjь бл~гоутро'бiя твоегw` взира'ю _о=чесы` 
моегw` се'рдца, w=корми` и= спаси' мя страстоте'рп_ецъ 
моли'твами.

%<Н%>езаходи'мое ва'съ сл~нце sвjь'зды показа` на 
тве'рди цр~кве своея`, w=заря'ющыя сiя'нiемъ пw'двигъ, 
мч~ницы прехва'льнiи, сея` и=сполне'нiе.

%<В%>jь'ры побw'рницы, цр~кве о_у=твержде'нiе, тере'нтiй 
бы'сть, нiтта' же, сарвi'лъ, fеоду'лъ, i=ера'_ксъ, неонi'ла, 
и= вi'лъ чу'дный, _е=vнi'кiа же и= фw'тъ.

%<Бг~оро'диченъ:%>

%<Р%>а'дости на'мъ хода'таица, jа='кw прiе'мши полноту` 
всегw` бж\ства`, jа=ви'лася _е=си`, всенепоро'чная. тjь'мже 
вси` тебjь`, _е='же ра'дуйся, со а='гг~ломъ согла'снw 
зове'мъ, бг~ора'дованная. (с. 481)

%<И='нъ канw'нъ прп\дбнагw:%>

%<Гла'съ и~. Пjь'снь а~. I=рмо'съ:%>

%<П%>ои'мъ гд\севи, прове'дшему лю'ди своя^ сквозjь` 
чермно'е мо'ре, jа='кw _е=ди'нъ сла'внw просла'вися.

%<В%>сю` мою` мра'чную, _о='ч~е, мглу` о_у=ны'нiя 
свjь'томъ бж\ственнымъ разори`, бж\ственную бл~года'ть 
пода'въ, стефа'не, пjь'ти па'мять твою`.

%<_Е=%>ди'ный тебjь` добродjь'телей и=ску'съ вjь'домъ: 
мiрскi'я бо всеконе'чнw sло'бы не прiя'лъ _е=си`, w\т 
младе'нства бг~у, стефа'не, возложе'нъ.

%<В%>сегw` хр\сту` сп~су ты` тебе` сама'го приве'дъ 
воздержа'тельнw, заколе'нiе свjь'тло благопрiя'тнw, 
безсме'ртнагw житiя`, сла'вне, бы'лъ _е=си` прича'стникъ.

%<П%>оложи` дх~о'вная мо'лнiя сто'лпъ тя` всесвjь'телъ, 
прiе'мша достоя'нiе слу'жбы та'инственныя, вся^ вjь^рныя 
w=заря'ющая.

%<Бг~оро'диченъ:%>

%<П%>реч\стая бц\де, всjь'хъ ра'досте, jа='же бг~а въ 
твое'й о_у=тро'бjь вмjьсти'вши, нескве'рная, и=зба'витися 
w\т вра^гъ моли'ся пою'щымъ тя`.

%<Пjь'снь г~. I=рмо'съ:%>

%<Н%>е му'дростiю, и= си'лою, и= бога'тствомъ хва'лимся, 
но тобо'ю, _о='ч~ею v=поста'сною му'дростiю, хр\сте`: 
нjь'сть бо свя'тъ, па'че теб_е`, чл~вjьколю'бче.

%<Jа='%>коже со'лнце со многосвjь'тлою луно'ю 
соединя'емь неонi'лjь, сла'вный тере'нтiй, породи` sвjь'здъ 
седмочи'сленный ли'къ мч~никwвъ хр\сто'выхъ.

%<С%>окруше'нiе твои'хъ о_у=де'съ, страда'льче 
тере'нтiе, пре'лести кw'сти, jа='коже пра'хъ, и=стни`: 
тебjь' же и=схода'таи сла'ву неизглаго'ланную.

%<З%>латы'ми впери'вшися крилы`, _е=vнiкi'е, 
беззако'нныхъ лов_е'цъ кова'рствiя и=збjь'гла _е=си`, и= 
вну'трь всели'лася _е=си` черто'га мы'сленнагw. (с. 482)

%<Бг~оро'диченъ:%>

%<Т%>я` му'дрость бж~iя чистjь'йшее селе'нiе w=брjь'тши, 
w\т твои'хъ чи'стыхъ крове'й воплоти'ся, и= по рж\ствjь` 
нетлjь'нну показа`.

%<И='нъ. I=рмо'съ:%>

%<С%>тра'хъ тво'й, гд\си, всади` въ сердца` ра^бъ 
твои'хъ и= бу'ди на'мъ о_у=твержде'нiе, тя` во и='стинjь 
призыва'ющихъ.

%<С%>кверня'щихъ въ житiи` человjь'ч_ескiя ду'шы 
и=збjьжа'вша тя`, стефа'не, плотски'хъ, w=чи'сти пусты'ня 
и=здjь'тска бж\ственнымъ промышле'нiемъ.

%<Н%>б\сное и=му'щiи житiе`, пw'стницы, тя` прiе'мше, 
о_у=тверди'ша, бл~же'нне, стра'хомъ гд\снимъ, къ му'дрости 
бж\ственнjьй.

%<_О=%>ц~_е'въ повину'яся о_у=че'нi_емъ, прему'дрости 
стра'хъ бж~iй, jа='кw w=снова'нiе положи'лъ _е=си` твоегw` 
небесоподо'бнагw, _о='ч~е, житiя`.

%<Бг~оро'диченъ:%>

%<Б%>езсjь'меннw зачала` _е=си`, бг~оневjь'сто, сп~са и= 
гд\са, и=збавля'ющаго ны` w\т тли`, тя` вои'стинну 
пjьсносло'вящыя.

%<Конда'къ стефа'на, гла'съ д~. По\д: В%>ознесы'йся:

%<Н%>асади'лъ _е=си` добродjь'телей ра'й и= напои'лъ 
_е=си` то'ками сле'зъ твои'хъ, jа='кw жи'зни, всесла'вне, 
дре'во получи'въ, спаси` моли'твами твои'ми w\т тли` ста'до 
твое`, и=зба'ви w\т w=бстоя'нiй те'плjь чту'щихъ тя`, 
стефа'не: тя' бо предста'теля велича'йша, му'дре, вси` 
вjь'рою и= любо'вiю стяжа'хомъ.

%<Сjьда'ленъ мч~никwвъ, гла'съ и~: Подо'бенъ: 
П%>рему'дрости:

%<Jа='%>кw sвjь'зды со'лнцу свjьтови'дны, тере'нтiю, 
дjь'ти свящ_е'нныя jа='вjь совозсiява'ютъ, и= тва'рь 
просвjьща'ютъ, му'жескими пw'двиги до'блественнw сiя'юще, 
многобо'жiя но'щь разоря'ютъ. и=`хже съ весе'лiемъ 
о_у=блажа'емъ вjь'рою, jа='кw су'щыя о_у=го'дники бж~iя, и= 
возопiи'мъ: страстоте'рпцы (с. 483) всехва'льнiи, моли'те 
хр\ста` бг~а, грjьхw'въ w=ставле'нiе пода'ти чту'щымъ 
любо'вiю святу'ю па'мять ва'шу.

%<Сла'ва, прп\дбнагw, гла'съ _е~. По\д: 
С%>обезнача'льное сло'во:

%<В%>оздержа'нiемъ житiе` о_у=краси'въ и= стра^сти 
о_у=мертви'въ, попра'лъ _е=си` вра^жiя прило'ги, _о='ч~е 
стефа'не: и=`, преложи'вся къ бг~у, чудотво'рецъ показа'лся 
_е=си`, въ вjь'чнjьй сла'вjь со а='гг~лы лику'я. съ ни'миже 
моли` непреста'ннw поми'ловатися на'мъ.

%<И= ны'нjь, бг~оро'диченъ:%>

%<Т%>е'плая предста'тельнице и= непобjьди'мая, 
о_у=пова'нiе и=звjь'стное и= непосты'дное: стjьно` и= 
покро'ве и= приста'нище прибjьга'ющымъ къ тебjь`, приснодв~о 
чи'стая, сн~а твоего` и= бг~а моли` со а='гг~лы, ми'ръ да'ти 
мi'ру, и= спасе'нiе, и= ве'лiю ми'лость.

%<Кр\стобг~оро'диченъ:%>

%<Н%>а кр\стjь` зря'щи тя`, хр\сте`, мт~и твоя`, во'лею 
посредjь` разбо'йникwвъ ви'сяща, растерза'ющися о_у=тро'бою 
мт~рски гл~го'лаше: безгрjь'шный сн~е, ка'кw непра'веднw на 
кр\стjь`, jа='коже sлодjь'й, пригвожде'нъ _е=си`, 
человjь'ческiй ро'дъ хотя` w=живи'ти, jа='кw бл~гоутро'бенъ;

%<Пjь'снь д~. I=рмо'съ:%>

%<В%>ознесе'на тя` ви'дjьвши цр~ковь на кр\стjь`, сл~нце 
пра'ведное, ста` въ чи'нjь свое'мъ, досто'йнw взыва'ющи: 
сла'ва си'лjь твое'й, гд\си.

%<W=%>кормля'еми дла'нiю всеси'льною, му'къ пучи'ну 
немо'креннw преидо'ша, до'ндеже достиго'ша въ приста'нище 
ти'хое вы'шнягw цр\ствiя, мч~ницы.

%<В%>озвыша'емаго держа'вою нече'стiя го'рдаго 
мучи'теля, вjь'ры _о=ру^жiи, мч~ницы всехва'льнiи, 
низложи'сте, пою'ще: сла'ва си'лjь твое'й, гд\си.

%<С%>едмобра'тный ли'къ страстоте'рпц_евъ съ двои'ми 
роди'тели, непоро'чная же'ртва тебjь`, тjь'хъ ра'ди чу'днw 
поже'ршемуся, jа='кw _о=вча`, вл\дко хр\сте`, приведо'шася.

%<Бг~оро'диченъ:%>

%<И='%>же во'лею вся'ч_еская созда'вый, зи'ждется хотя` 
и=зъ (с. 484) теб_е` па'че сло'ва, спаса'я, 
неискусобра'чная, вjь'рою зову'щыя: сла'ва си'лjь твое'й, 
гд\си.

%<И='нъ. I=рмо'съ:%>

%<О_у=%>слы'шахъ, гд\си, смотре'нiя твоегw` та'инство, 
разумjь'хъ дjьла` твоя^, и= просла'вихъ твое` бж~ество`.

%<З%>ако'номъ бж\ственнымъ дх~а все` покори'лъ _е=си` 
плотско'е мудрова'нiе, и= сло'вомъ безслов_е'сная 
стремл_е'нiя страсте'й w\тгна'лъ _е=си`, му'дре стефа'не.

%<Т%>ы` jа='рости вw'лны на врага` воwружи'лъ _е=си`, 
стефа'не, къ _е=ди'ному же рачи'телю жела'нiе бг~у 
просте'рлъ _е=си`.

%<С%>вjь'тлый свjь'тъ о_у=зрjь'лъ _е=си` ты` 
безстра'стiя, прп\дбне стефа'не, совле'кся мглы` те'мныя 
страсте'й, бл~года'тiю наставля'емь.

%<В%>о о_у=мjь` ты` бу^дущая помышля'я, возгнуша'лся 
_е=си` мимотеку'щихъ безслове'сiя. тjь'мже вся^ 
наслjь'довалъ _е=си` болjь'зньми присносу^щая.

%<Бг~оро'диченъ:%>

%<Б%>г~а, _е=го'же родила` _е=си`, ч\стая дв~о, сего` 
о_у=моли`, рабw'мъ твои^мъ дарова'ти согрjьше'нiй проще'нiе 
и= проти'вныхъ и=збавле'нiе.

%<Пjь'снь _е~. I=рмо'съ:%>

%<Т%>ы`, гд\си мо'й, свjь'тъ въ мi'ръ прише'лъ _е=си`, 
свjь'тъ ст~ы'й, w=браща'яй и=зъ мра'чна невjь'дjьнiя, 
вjь'рою воспjьва'ющыя тя`.

%<Т%>я`, гд\си, крjь'пость стяжа'вше, мч~ницы, терза^нiя 
и= ра^ны и= _о='гнь и= сме'рть му'жески преwби'дjьша.

%<_W%> дjь'ти свящ_е'нныя! _w бг~опрiя^тная закол_е'нiя! 
_w совокупле'нiе, разори'вшее кw'зни многоплет_е'нныя врага` 
борю'щагw!

%<П%>обjь'дами главу` безсме'ртными вjьнча'ла _е=си`, 
побjьди'вшая sмi'я, _е='vу побjьди'вшаго, _е=vнi'кiе 
добродв~о.

%<Бг~оро'диченъ:%>

%<С%>вjь'тъ безлjь'тный на'мъ _о='ч~ее сiя'нiе родила` 
_е=си`, подъ лjь'томъ бл~гости бога'тствомъ бы'вша, 
всенепоро'чная. (с. 485)

%<И='нъ. I=рмо'съ:%>

%<П%>росвjьти` на'съ повелjь^нiи твои'ми, гд\си, и= 
мы'шцею твое'ю высо'кою, тво'й ми'ръ пода'ждь на'мъ, 
чл~вjьколю'бче.

%<Jа=%>вля'ешися, jа='кw свjьти'льникъ, съ нб~съ 
пою'щымъ тя`, w\тгоня` дjь'лъ w=мраче'нiе, и= бж\ственнагw 
воwбража'я дjья'нiя w=сiя'нiе.

%<Б%>о'дренну моли'тву и= стоя'нiе всено'щное, ру'къ 
прилjь'жное воздjья'нiе стяжа'лъ _е=си`, _о='ч~е, и= 
и=сто'чники сле'зъ, стефа'не.

%<Н%>о'въ и='стиннw пусты'ни jа=ви'лся _е=си` свjь'телъ 
свjьти'льникъ, _w стефа'не! просвjьща'я во тмjь` держи^мыя 
sлы'хъ.

%<Бг~оро'диченъ:%>

%<М%>оли` при'снw сн~а твоего` и= бг~а на'шего, 
неискусобра'чная марi'е ч\стая, низпосла'ти на'мъ вjь^рнымъ 
ми'лость.

%<Пjь'снь s~. I=рмо'съ:%>

%<П%>ожру' ти со гла'сомъ хвале'нiя, гд\си, цр~ковь 
вопiе'тъ ти`, w\т бjьсо'вскiя кро'ве w=чи'щшися, ра'ди 
ми'лости w\т ре'бръ твои'хъ и=сте'кшею кро'вiю.

%<П%>ростре'ти неми'лостивнw повелjь'въ мучи'тель и= къ 
колес_е'мъ привяза'ти много_обра'зными ви^ды му'ченики, но 
посрами'ся, непобjьди^мы ты^я ви'дjьвъ.

%<S%>вjьр_е'мъ въ снjь'дь пре'дани бы'вше, показа'сте 
я=` кротча'йшыя _о=ве'цъ, непреста'нными ва'шими моли'твами, 
и= вре'да w\т тjь'хъ ника'коже прiя'сте, ст~i'и.

%<С%>арвi'лъ, неонi'ла, фw'тъ, и= fеоду'лъ, вi'лъ, 
i=ера'_ксъ, _е=vнi'кiа же и= нiтта` бж\ственный съ 
тере'нтiемъ, jа='кw до'блiи, благоче'стнw да восхва'лятся, 
мч~ницы.

%<Бг~оро'диченъ:%>

%<К%>упина` проwбразова'ше вели'кое та'инство, _е='же 
па'че о_у=ма`, твоегw` рж\ства`, _о=гне'мъ всю'ду 
w=кружа'ема, и= ника'коже w=паля'ема, дв~о всепjь'тая. (с. 
486)

%<И='нъ. I=рмо'съ:%>

%<I=%>w'ну въ ки'тjь, гд\си, _е=ди'наго всели'лъ _е=си`, 
мене' же свя'заннаго мре'жами вра'жiими, jа='кw w\т тли` 
_о='наго, спаси`.

%<Т%>ы` рука'ми, ви'дjьнъ бы'лъ _е=си`, стефа'не, 
се'рнjь подава'я пи'щу: душ_е'вныя бо стра^сти w\ттря'съ, 
надъ ди'вiими живо'тными, jа='коже пе'рвjье во _е=де'мjь 
а=да'мъ, ца'рствовалъ _е=си`.

%<П%>утетворя` хр\сту` селе'нiе, твоея` въ клjьти` души` 
чре'во твое`, стефа'не, и= я=зы'къ о_у=держа'въ, и= 
плотскi^я сла^сти до конца` о_у=мертви'лъ _е=си`.

%<П%>обjьди'тельными вjьнча'лся _е=си` вjьнцы^, 
стефа'не, по'стничества: де'мwнwвъ бо полки` побjьди'лъ 
_е=си`, и= помышле'нiй и= страсте'й прило'ги низложи'лъ 
_е=си`, бл~же'нне.

%<Бг~оро'диченъ:%>

%<П%>а'че о_у=ма` воплоще'ннаго гд\са во чре'вjь твое'мъ 
сотвори` твои^мъ рабw'мъ ми'лостива бы'ти, твои'ми 
моли'твами, ч\стая: jа='кw да стра'шнагw и=зба'вимся 
муче'нiя.

%<Конда'къ мч~никwвъ, гла'съ д~. Подо'бенъ: 
В%>ознесы'йся:

%<М%>ч~ническая честна'я па'мять прiи'де дне'сь, 
веселя'щи вся'ч_еская, тере'нтiа прему'драгw и= подру'жiи 
_е=гw`. те'плjь о_у='бw стеце'мся, да прiи'мемъ 
и=сцjьле'нiе: сi'и бо бл~года'ть прiе'мши w\т дх~ъ ст~а'гw 
и=сцjьля'ти неду'ги и= болjь^зни ду'шъ на'шихъ.

%<Пjь'снь з~. I=рмо'съ:%>

%<В%>ъ пещи` а=враа'мстiи _о='троцы персi'дстjьй, 
любо'вiю благоче'стiя па'че, не'жели пла'менемъ w=паля'еми, 
взыва'ху: бл~гослове'нъ _е=си` въ хра'мjь сла'вы твоея`, 
гд\си.

%<В%>ъ пе'щь муче'нiй вве'ржени бы'вше, мч~ницы, ро'су 
съ нб~се` w=брjьто'сте терпjь'нiемъ, благода'рнw взыва'юще: 
бл~гослове'нъ _е=си` въ хра'мjь сла'вы твоея`, гд\си.

%<В%>корене'но душе'вное и=му'ще мудрова'нiе на ка'мени 
(с. 487) непрело'жныя вjь'ры хр\сто'вы, безбо'жныхъ 
свирjь'пства тру'съ, мч~ницы моли'твою творя'ще, низложи'ша.

%<П%>овjь'шени бы'вше и= по ре'брwмъ крjь'пкw стру'жеми, 
_о='цтомъ лютjь'йшимъ же и= _о=гне'мъ сожига'еми, 
бл~же'ннiи, всю` попали'сте ве'щь ле'стную, сла'внiи.

%<Бг~оро'диченъ:%>

%<W=%>дjьва'яй нб~о _о='блаки, преч\стая, тя` нб~о 
показа` на земли`, и=зъ теб_е` w=блече'ся во всего` 
человjь'ка и= w=божа'етъ мя` за милосе'рдiе безчи'сленное.

%<И='нъ. I=рмо'съ:%>

%<_О='%>троки w=роси'вый въ пещи` и= дв~у сохрани'вый, 
ро'ждшую тя`, по рж\ствjь`, бл~гослове'нъ _е=си`, бж~е 
_о=т_е'цъ на'шихъ.

%<В%>ои'стинну нетлjь'нныя тя` тр\оцы бл~года'ть 
w=брjь'тши сосу'дъ, стефа'не, и=збра'нъ, jа='коже жела'ше, 
въ тебjь` о_у=поко'ися, и= дарова^нiи w=богати`, и= врача` 
душе'вныхъ страсте'й показа`.

%<Т%>аи'нниче пресвjь'тлагw бг~онача'лiя, зри'телю 
сла'вы неизрече'нныя бж~iя причаща'яйся, пода'ждь на'мъ 
просвjьще'нiе, творя'щымъ вjь'рою па'мять твою`, 
о_у=го'дниче хр\сто'въ пребл~же'нне стефа'не.

%<В%>о'ду мwv"се'йски въ земли` невла'жнjьй, жа'ждущу 
твоему` о_у=ченику`, стефа'не, твои'мъ жезло'мъ начерта'въ, 
и=сточи'лъ _е=си`, прп\дбне, пjьснопоя` хр\сту` 
вседержи'телю: бл~гослове'нъ _е=си`, бж~е _о=т_е'цъ на'шихъ.

%<Бг~оро'диченъ:%>

%<П%>одоба'ше безсjь'меннw воплоще'нному и=зъ теб_е` 
проити`, марi'е ч\стая, па'че со'лнца jа='вльшися чи'стая и= 
нескве'рная: на w=б\ъя'тiихъ бо носи'ла _е=си`, 
бл~гослове'нная, бг~а вседержи'теля.

%<Пjь'снь и~. I=рмо'съ:%>

%<Р%>у'цjь распросте'ръ данiи'лъ, львw'въ зiя^нiя въ 
ро'вjь затче`: _о='гненную же си'лу о_у=гаси'ша 
добродjь'телiю препоя'савшеся, (с. 488) благоче'стiя 
рачи'тели _о='троцы, взыва'юще: бл~гослови'те, вся^ дjьла` 
гд\сня, гд\са.

%<Н%>а _о='гнь дерзну'ша, свjь'томъ бж\ственнагw дх~а 
просвjьща'еми, коно'бwвъ врjь^нiя показа'ша недjь'йств_енна, 
бж\ственный хла'дъ съ нб~се`, бж\ственнiи мч~ницы, прiе'мше: 
и='хже по достоя'нiю, вjь'рнiи, восхва'лимъ.

%<А='%>гг~лwвъ jа=ви'ся мно'жество, на три'знищи jа='снw 
о_у=крjьпля'юще ва'съ, всехва'льнiи мч~ницы, и= болjь^зни 
w\те'млюще: съ ни'миже _о=трокw'въ пjь'снь взыва'ете: 
благослови'те, вся^ дjьла` гд\сня, гд\са.

%<Б%>о'дро и=мjь'я къ бг~у _о='ко, сарвi'ле, се'рдца 
твоегw`, _о=че'съ терпjь'лъ _е=си` и=збоде'нiе, w=блича'я 
мучи'теля, безбо'жiя мгло'ю w=держи'маго. тjь'мъ вси` тя`, 
jа='кw дне` сы'на, о_у=блажа'емъ.

%<Бг~оро'диченъ:%>

%<_О='%>ч~имъ бл~говоле'нiемъ сн~а во о_у=тро'бjь 
прiя'ла _е=си`, w=сjьни'вшу бж\ственному дх~у, преч\стая, и= 
ро'ждши, jа='кw пе'рвjье преч\ста пребыла` _е=си`: къ 
нему'же непреста'ннw моли'ся, и=зба'витися всjь^мъ, дв~о, 
тли` и= w=sлобле'нiя.

%<И='нъ. I=рмо'съ:%>

%<М%>усiкi^йскимъ _о=рга'нwмъ согласу'ющымъ, и= лю'демъ 
безчи'сл_еннымъ покланя'ющымся _о='бразу въ деи'рjь, три` 
_о='троцы не повину'вшеся, гд\са воспjьва'ху и= 
славосло'вляху во вся^ вjь'ки.

%<П%>овину'лся _е=си`, бл~же'нне, гд\су, пребыва'нiемъ 
житiя` непоро'чнагw, и= w\тту'ду о_у=крjьпи'вся, враги` 
покоря'еши подъ но'зjь твои` и= сокруша'еши, на ты^я 
болjь'зньми, jа='кw _о=ру^жiи, до'блествовавъ.

%<_Е=%>дино_обра'зно житiе` и=мjь'я, и='стины сло'во 
показа`, и= _о=бы'чай про'стъ и= пра'въ, нелука'въ нра'въ, 
бг~олюби'въ ра'зумъ. тjь'мже тя` пою'ще, хр\ста` 
превозно'симъ во вjь'ки.

%<В%>седу'шнw, _о='ч~е, возлюби'лъ _е=си` бг~а, пли'щей 
w\тврати'лся _е=си`: непрохw'дныя же w=бходя` пусты^ни, (с. 
489) наслажда'лся _е=си` _е=ди'нагw рачи'теля твоегw`, 
_е=гw'же ра'ди о_у=м_е'ты вмjьни'лъ _е=си` вся^.

%<Бг~оро'диченъ:%>

%<И=%>звjь'стнw вjь'дящiи тя` дв~у и= бж~iю мт~рь па'че 
сло'ва, пое'мъ тя` всеблагоче'стнw, вjь'рою пjьснопою'ще: 
гд\са по'йте и= превозноси'те _е=го` во вjь'ки.

%<Пjь'снь f~. I=рмо'съ:%>

%<К%>а'мень нерукосjь'чный w\т несjько'мыя горы` теб_е`, 
дв~о, краеуго'льный w\тсjьче'ся, хр\сто'съ, совокупи'вый 
разстоя^щаяся _е=ст_ества`: тjь'мъ веселя'щеся, тя`, бц\де, 
велича'емъ.

%<Р%>а'й jа=ви'стеся, средjь` жи'зни дре'во и=му'щъ, 
и=сто'чникъ же, пролива'ющъ ка^пли и=сцjьле'нiй, и= рjька`, 
и='стиннw и=спо'лнена, ст~i'и, бж\ственныхъ во'дъ дх~а.

%<С%>толпи` хр\сто'вы цр~кве и= тиша^йшая приста^нища 
су'щихъ въ пучи'нjь лю'тыхъ w=бурева'емыхъ, мч~ницы, 
jа=ви'стеся, и= мi'ра пита'телiе, и= а='гг~лwвъ 
сожи'т_ельницы.

%<В%>ъ нб\сныхъ се'лjьхъ съ ра'достiю живете`, добрw'ты 
недомы'сл_енныя вку'пjь сматря'юще, и= наслажда'ющеся 
и='стиннагw w=боже'нiя, вjьнцено'сцы великоимени'тiи.

%<Бг~оро'диченъ:%>

%<Jа='%>же нб~съ ши'рши и= херувi'мwвъ ст~jь'йши, всея' 
же тва'ри вку'пjь ч\стнjь'йши, бг~а, _е=го'же родила` 
_е=си`, w= на'съ моли`, бг~ороди'тельнице, чту'щихъ тя`.

%<И='нъ. I=рмо'съ:%>

%<Ч%>и'стую сла'внw почти'мъ, лю'дiе, бц\ду, _о='гнь 
бж\ства` прiи'мшую во чре'вjь неwпа'льнw пjь'сньми 
велича'емъ.

%<Т%>jь'сный пу'ть ше'ствовалъ _е=си`, _е=го'же ничто'же 
въ мi'рjь и='стиннw ну'жднjьйше: сегw` ра'ди во _е=де'мъ 
вше'лъ _е=си`, простра'нное поко'ище.

%<Т%>и'хъ jа=ви'лся _е=си`, _w стефа'не, на нб~сjь'хъ бо 
вjьнце'мъ сла'вы вjьнча'лся _е=си`, бл~же'нне, досто'йнw, 
поя` вjьнча'вшаго тя`. (с. 490)

%<Ч%>у'дно житiе` твое` просiя`, благово'нно, jа='кw 
ши'покъ въ ве'ртjь, и= jа='кw свjь'щникъ на возду'сjь, 
свjьтови'днw w=заря'я, всебл~же'нне, честву'ющыя тя`.

%<Бг~оро'диченъ:%>

%<Д%>в~у вси` и= преч\стую, вjь'рнiи, бц\ду, 
неизрече'ннw носи'вшую во о_у=тро'бjь бг~а и= сп~са, въ 
пjь'снехъ велича'емъ.



%<Слу'жба и='же во ст~ы'хъ _о=тца` на'шегw а=рсе'нiа, 
а=рхiепi'скопа се'рбскагw.%>

%<А='ще хо'щетъ настоя'тель, твори'тъ бдjь'нiе.%>

%<На ма'лjьй вече'рни стiхи^ры, гла'съ а~. Подо'бенъ: 
Н%>б\сныхъ чинw'въ:

%<И=%>зъ мла'да во'зраста * бг~а въ себjь` нося`, 
_о='ч~е а=рсе'нiе, * де'мwнскiя полки` _о=гне'мъ 
моли'твеннымъ поже'глъ _е=си`, бл~же'нне. * наста'вилъ 
_е=си`, му'дре, ста'до слове'сныхъ _о=ве'цъ *. на па'жить 
духо'вную, * и= къ бг~у приве'лъ _е=си`.

%<Д%>jь'вства тезоимени'тый, * се'рбскiй свjьти'льникъ, 
чудодjь'йствомъ сiя'я, вели'кiй _о='ч~е а=рсе'нiе, * всjь'хъ 
на'съ созыва'еши въ па'мять твою`, * торжество` соверша'ти 
духо'вное, * воспjьва'ти сп~са хр\ста`.

%<Д%>обродjь'тели ве'рхъ * и= вjь'рныхъ w=снова'нiе, * 
а=п\слwвъ сла'ва, * i=ера'рхwвъ хвала`, се'рбское 
о_у=твержде'нiе, вели'кiй _о='ч~е а=рсе'нiе, * всjь'хъ 
призыва'еши свjь'тлw пра'здновати * всечестну'ю па'мять 
твою`.

%<Сла'ва, гла'съ д~:%>

%<_Е=%>v\гльскихъ и=стw'чникъ словесы` твои'ми, 
ст~и'телю _о='ч~е а=рсе'нiе, люде'й твои'хъ сердца` напои'лъ 
_е=си`, и= сjь'мя благоче'стiя въ ни'хъ моли'твами твои'ми 
возрасти'лъ _е=си`, и= сiя^ прине'слъ _е=си` хр\сту` пло'дъ 
и=зря'денъ. и= ны'нjь, (с. 491) предстоя` о_у= негw` съ 
ли'ки а=п\стwлъ и= i=ера'рхwвъ, и= на'съ помина'й и= 
сохрани` w\т вся'кагw w=sлобле'нiя, jа='кw въ ми'рjь 
соверша'ти па'мять твою`.

%<И= ны'нjь, бг~оро'диченъ: Б%>ц\де, всjь'хъ цр~и'це:

%<На стiхо'внjь стiхи^ры, гла'съ в~. Подо'бенъ: Д%>о'ме 
_е=vфра'fовъ:

%<О_у=%>ма` влады'ку * на стра^сти поста'вивъ, 
плотолю'бiемъ не порабо'тився, * а='гг~льски чистото'ю, 
_о='ч~е а=рсе'нiе, пожи'лъ _е=си`.

%<Стi'хъ: Б%>л~же'нъ му'жъ, боя'йся гд\са, къ 
за'повjьдехъ _е=гw` восхо'щетъ sjьлw`.

%<А=%>рхiере'_евъ похвала` * и= свяще'нникwвъ сла'ва, * 
пра'вило мона'шествующихъ, _о='ч~е а=рсе'нiе, ра'дуйся, 
цр~кве о_у=твержде'нiе вели'кое.

%<Стi'хъ: С%>щ~е'нницы твои` w=блеку'тся пра'вдою, и= 
прп\дбнiи твои` возра'дуются.

%<О_у=%>слы'ши мол_е'нiя ра^бъ твои'хъ, * а=рхiере'е, 
_о='ч~е а=рсе'нiе, * и= сле'зъ не премолчи`, * и= 
серд_е'чная прош_е'нiя * подава'й лю'бящымъ тя`.

%<Сла'ва, гла'съ д~:%>

%<П%>одоба'етъ се'рбскому ро'ду а=рсе'нiа вездjь` 
и=мjь'ти а=рхiере'а, jа='кw нjь'кую о_у='тварь ца'рскую и= 
сокро'вище некра'домо, всjь^мъ подаю'ща бога'тство, 
спасе'нiя проповjь'данiе, и= вся^ собира'юща къ соедине'нiю 
пjь'сней бг~олjь'пныхъ, къ нему'же возопiи'мъ: а=рхiере'е и= 
наста'вниче, хр\ста` бг~а моли` w= душа'хъ на'шихъ.

%<И= ны'нjь, бг~оро'диченъ: И=%>зба'ви ны` w\т ну'ждъ 
на'шихъ:

%<Тропа'рь, гла'съ и~: М%>и'лости наста'вниче:

%<Пи'санъ на вели'цjьй вече'рни.%>

%<Сла'ва, и= ны'нjь, бг~оро'диченъ: И='%>же на'съ ра'ди 
рожде'йся w\т дв~ы:

%<И= w\тпу'стъ.%> (с. 492)



%<На вели'цjьй вече'рни, Б%>лаже'нъ му'жъ:

%<На Г%>д\си, воззва'хъ, %<а='ще бдjь'нiе, пое'мъ 
стiхи^ры на и~: а='ще ли ни`, пое'мъ на s~, гла'съ _е~. 
Подо'бенъ: Р%>а'дуйся.

%<Р%>а'дуйся, преwсвяще'нне а=рхiере'е, до'брое 
w=брjь'тъ хр\сто'во подо'бiе, и='мже возше'лъ _е=си` на 
высоту` о_у=че'нiй распложда'я, дjь'лы добродjь'телей 
соверша'я, и= си'ми колесни'цу _о='гненную восхожде'нiя 
твоегw` сотвори'въ, къ широтjь` бж~iя гра'да дости'глъ 
_е=си`. нб\сный человjь'че, земны'й а='гг~ле, а=рсе'нiе 
_о='ч~е свяще'нне, хр\ста` бг~а моли`, душа'мъ на'шымъ 
дарова'ти ми'ръ и= ве'лiю ми'лость.

%<Р%>а'дуйся, w=свяще'нне _о='ч~е а=рхiере'е, дjья^нiя 
добродjь'телей твои'хъ, нб\сныхъ каса'ющеся, подсо'лнечную 
просвjьща'ютъ, и= къ бж\ственнjьй высотjь` вознося'щеся, 
о_у='мныя зари` w=блиста'юще, сто'лпъ добродjь'телей 
возвы'шши вы'спрь, бж\ственнагw твоегw` зра'ка возводя'щъ. 
нб\сный человjь'че, земны'й а='гг~ле, а=рсе'нiе w=свяще'нне, 
хр\ста` бг~а моли`, дарова'ти душа'мъ на'шымъ ми'ръ и= 
ве'лiю ми'лость.

%<Р%>а'дуйся, бг~оглаго'ливая главо`, ст~а'гw дх~а 
глаго'лы вjьща'ющи, трубо` а='гг~льская, всjь^мъ воздая'нiе 
глася'щи, а=рхiере'_евъ ссе'льниче, грjьша'щихъ засту'пниче, 
те'плая о_у=тjь'ха притека'ющымъ къ тебjь`, и= си'мъ 
возводя'щися нб\снагw зра'ка прiе'мъ, w=бнови'лъ _е=си`, 
jа='кw _о=ре'лъ, ю='ность твою`, о_у=че'нiемъ ча^да твоя^ 
просвjьща'я. нб\сный человjь'че, земны'й а='гг~ле, а=рсе'нiе 
пресвяще'нне, хр\ста` бг~а моли`, дарова'ти душа'мъ на'шымъ 
ми'ръ и= ве'лiю ми'лость.

%<Сла'ва, гла'съ s~. Самогла'сенъ:%>

%<В%>озсiя` свjь'тлая дне'сь i=ера'рха па'мять, вjь^рныя 
просвjьща'ющи и= то'ки неwску'днw благоуха'нiя точа'щи: въ 
не'йже собра'вшеся, цвjь'ты добропjь'сненными главы^ своя^ 
о_у=вя'зше, просвjьще'ннаго а=рсе'нiа хвала'ми почти'мъ, и= 
(с. 493) сегw` w=свяще'ннjьй главjь` ра'дость возгласи'мъ, 
ра'дуйся, бж\ственная ла'стовице, всjь^мъ глася'щи пу'ть 
покая'нiя. ра'дуйся, благово'нiемъ ра'ки твоея` jа=ви'вый 
житiе` твое`. ра'дуйся, наде'жде всjь'хъ хва'лящихъ тя`. 
w=свяще'нне а=рсе'нiе, моли'ся w= душа'хъ на'шихъ.

%<И= ны'нjь, бг~оро'диченъ: К%>то` тебе` не 
о_у=блажи'тъ:

%<Вхо'дъ. Прокi'менъ дне`. Чт_е'нiя три`. Пи'саны сегw` 
мц\са въ _е~ де'нь.%>

%<На лiтi'и стiхи^ры самогла'сны, гла'съ в~:%>

%<С%>е'рбская преч\стна'я цр~ковь, созыва'ющи на'съ, 
ликовству'етъ. тjь'мъ, веселя'щеся съ духо'вными твои'ми 
ча'ды, тебjь` предстоя'ще и= съ любо'вiю почита'юще тя`, 
пjь'сньми и= пjь^нiи зове'мъ: а=рхiере'е а=рсе'нiе, моли` 
спасти'ся душа'мъ на'шымъ.

%<И=%>зво'ливъ лу^чшая, су'щыя же въ житiи` в_е'щи 
преwби'дjьлъ _е=си`, и= го'рнее житiе` возлюби'лъ _е=си`, 
w=дjь'явся въ смире'нiе, мч~нически показа'лъ _е=си` 
по'двигъ страда'нiя тjьле'сными пw'ты, ра'йское наслажде'нiе 
воспрiя'лъ _е=си`, и= въ свjь'тлости ст~ы'хъ бога'тнw 
всели'лся _е=си`. съ ни'миже хр\сту` предстоя`, пресвяще'нне 
_о='ч~е а=рсе'нiе, моли` спасти'ся душа'мъ на'шымъ.

%<Гла'съ s~:%>

%<Ц%>ерко'вное свjьти'ло вси` вjь'мы бг~ови'дное и= 
ду'шъ спаси'теля, хр\сто'ва i=ера'рха а=рсе'нiа. се'й 
о_у='бw чудодjь'йствы сiя'я и= богосло'вiемъ о_у=краша'емь, 
хр\сто'ва ста'да досто'инъ бы'сть, досточу'дный па'стырь, 
ми'лостивъ, и= благоувjь'тливъ, и= всегw` мi'ра концы` 
просвjьти`.

%<Сла'ва, гла'съ и~:%>

%<П%>ресла'внw просла'вися ст~а'я цр~ковь, въ не'йже 
стека'ются кня'зи, и= вси` вjь'рнiи, духw'вная твоя^ ча^да, 
неисцjь'льныхъ страсте'й прiе'млютъ и=сцjьл_е'нiя, w= 
и='мени твое'мъ, ст~и'телю _о='ч~е а=рсе'нiе: моли` 
спасти'ся душа'мъ на'шымъ.

%<И= ны'нjь, бг~оро'диченъ: Безневjь'стная дв~о: (%>с. 
494)

%<На стiхо'внjь стiхи^ры, гла'съ в~. Подо'бенъ: К%>i'ими 
похва'льными:

%<К%>i'ими пjь'сненными добро'тами воспои'мъ а=рхiере'а 
хр\сто'ва, о_у=ста` ти^хая и= _е=v\глiа _е=гw` 
проповjь'дника свjь'тла, цр~ко'внаго храни'теля и= 
засту'пника земли` се'рбстjьй, правосла'вному во'инству 
на'шему побо'рника; _е=гw'же моли'твами врагw'въ шата'нiе 
хр\сто'съ низложи`, и=мjь'яй ве'лiю ми'лость.

%<Стi'хъ: С%>вяще'нницы твои` w=блеку'тся пра'вдою, и= 
прп\дбнiи твои` возра'дуются.

%<К%>i'ими похва'льными вjьнцы^ о_у=вязе'мъ i=ера'рха, 
свяще'нства вjьнца`, благоче'стiя о_у=правле'нiе, цр~кве 
свjь'тлое о_у=краше'нiе, и=сто'чника бж\ственныхъ 
и=сцjьле'нiй неисчерпа'емаго, проли'тiе дарова'нiй 
духо'вныхъ, рjьку` мно'гихъ чуде'съ, зе'млю се'рбскую 
веселя'щу тече'нiемъ, а=рсе'нiа, до'браго предста'теля 
на'шего и= храни'теля;

%<Стi'хъ: Б%>лаже'нъ му'жъ, боя'йся гд\са, въ 
за'повjьдехъ _е=гw` восхо'щетъ sjьлw`.

%<К%>i'ими о_у=краше'нными гла^сы воспои'мъ i=ера'рха, 
ди'внаго въ чудесjь'хъ а=рсе'нiа, безпло'тныхъ сожи'теля, 
w=свяще'ннагw w\т пеле'нъ, столпа` цр~кве неподви'жима, 
весе'лiе земли` се'рбскiя, пра'вды пра'вило, w=би'димыхъ 
засту'пника, немощны'хъ врача` безме'здна; _е=гw'же ра'ди 
дарова` хр\сто'съ цр~квамъ соедине'нiе, ми'ръ и= ве'лiю 
ми'лость.

%<Сла'ва, гла'съ s~:%>

%<Н%>б\снагw цр\ствiя во бл~года'ть, о_у='зкою стезе'ю 
вше'лъ _е=си`, простра'нства: ра'йская _о=би'тель, прiи'мши 
тя`, наслjь'дника сотвори`, и= гл~го'лы о_у='стъ твои'хъ 
хва'лящи, и= житiе` добродjь'телей цвjьту'щее, и= своея` 
красоты` _о='бщника тя` о_у=стро'и, пресвяще'нная же ра'ка 
бл~гоуха'нiемъ и=спо'лнися. мы' же свjьтоно'сную па'мять 
любе'знw пра'зднуемъ, ст~и'телю _о='ч~е а=рсе'нiе, моли` 
спасти'ся душа'мъ на'шымъ. (с. 495)

%<И= ны'нjь, бг~оро'диченъ: Т%>воре'цъ и= и=зба'витель 
мо'й:

%<На благослове'нiи хлjь'бwвъ тропа'рь, гла'съ и~:%>

%<М%>и'лости наста'вниче и= бл~гоутро'бiя сокро'вище, 
_е='же всjь^мъ w\тве'рзлъ _е=си`, правовjь'рiя о_у=чи'телю, 
и= а=рхiере'_евъ бж\ственное о_у=добре'нiе, _о='ч~е на'шъ 
i=ера'рше а=рсе'нiе, ни'щихъ бы'лъ _е=си` засту'пникъ: 
тjь'мъ моли` хр\ста` бг~а, просвjьти'ти ду'шы на'шя, да не 
когда` о_у='снемъ въ сме'рть.

%<Два'жды.%>

%<Б%>ц\де дв~о: %<_е=ди'ножды.%>



%<На о_у='трени. По а~-й стiхоло'гiи сjьда'ленъ, гла'съ 
г~:%>

%<Подо'бенъ: Б%>ж\ственныя вjь'ры:

%<В%>ели'кое со'лнце всея` се'рбскiя страны`, 
добродjь'телей твои'хъ сiя^нiи и= чуде'съ свjь'тлостьми 
просвjьти'въ твоя^ ча^да вjь^рная, и= и=стреби'лъ _е=си` 
страсте'й w=мраче'нiе, ст~и'телю _о='ч~е а=рсе'нiе, хр\ста` 
бг~а моли`, дарова'ти на'мъ ве'лiю ми'лость.

%<Два'жды.%>

%<Сла'ва, и= ны'нjь, бг~оро'диченъ:%>

%<Б%>ж\ственнагw _е=стества` не w\тлучи'вся, пло'ть 
бы'въ во чре'вjь твое'мъ: но бг~ъ вочеловjь'чився и= 
пребы'сть, и='же по рж\ствjь` мт~рь тя` дв~у, jа='кw пре'жде 
рж\ства`, сохрани'въ всенепоро'чну, _е=ди'нъ гд\сь: того` 
прилjь'жнw моли`, дарова'ти на'мъ ве'лiю ми'лость.

%<По в~-мъ стiхосло'вiи сjьда'ленъ, гла'съ г~. По\д: 
Б%>ж\ственныя вjь'ры:

%<_О='%>бразы просiя'лъ _е=си` бг~оразу'мiя, заре'ю 
w=блиста'лъ _е=си` се'рбское достоя'нiе, и= ча^да твоя^ 
наста'вилъ _е=си` словесы` твои'ми, нищелю'бiе и= любо'вь 
и=сточи'лъ _е=си`, а=враа'мову страннолю'бiю подо'бяся, 
_о='ч~е а=рсе'нiе, хр\ста` бг~а моли`, дарова'ти на'мъ 
ве'лiю ми'лость.

%<Два'жды.%>

%<Сла'ва, и= ны'нjь, бг~оро'диченъ.%>

%<Б%>ж\ственная ски'нiя была` _е=си` сло'ва, _е=ди'на 
преч\стая (с. 496) мт~и дв~о, чистото'ю а='гг~лы 
превозше'дшая. па'че всjь'хъ мене` пе'рсть бы'вша, 
w=скверне'на плотски'ми прегрjьше'ньми, w=чи'сти моли'твъ 
твои'хъ бж\ственными вода'ми, подаю'щи, ч\стая, ве'лiю 
ми'лость.

%<По полv"еле'и сjьда'ленъ, гла'съ в~. Подо'бенъ: 
П%>овелjь'нное:

%<Г%>ряди'те, вси` вjь'рнiи, вои'стинну о_у=ви'димъ 
чу'до ди'вно, тлjь'нна бо jа='кw нетлjь'нна зря'ще 
бж\ственнагw смотре'нiя, въ ра'зумъ приводя'ща сего` ст~а'го 
а=рхiере'а пjь'сньми воспои'мъ. бж\ств_енная дjья^нiя, 
jа=`же w= не'мъ ви'дяще, рце'мъ: ра'дуйся, _о='ч~е, земли` 
се'рбскiя _о=т_е'цъ и= о_у=чи'тель. моли` хр\ста` бг~а 
грjьхw'въ w=ставле'нiе дарова'ти чту'щымъ любо'вiю ст~у'ю 
па'мять твою`.

%<Два'жды.%>

%<Сла'ва, и= ны'нjь, бг~оро'диченъ:%>

%<П%>овелjь'нное та'йнw прiе'мъ въ ра'зумjь, въ кро'вjь 
i=w'сифовjь, тща'нiемъ предста` безпло'тный, гл~го'ля 
неискусобра'чнjьй: приклони'вый схожде'нiемъ нб~са` 
вмjьща'ется неизмjь'ннw ве'сь въ тя`. _е=го'же и= ви'дя въ 
ложесна'хъ твои'хъ прiе'мша ра'бiй зра'къ, о_у=жаса'юся 
зва'ти тебjь`: ра'дуйся, невjь'сто неневjь'стная.

%<Степ_е'нна, а~-й а=нтiфw'нъ, д~-гw гла'са. Прокi'менъ: 
Ч%>естна` предъ гд\семъ сме'рть прп\дбныхъ _е=гw`. %<Стi'хъ: 
Ч%>то` возда'мъ гд\севи w= всjь'хъ: %<_Е=v\глiе i=wа'нна, 
зача'ло л~s. По н~-мъ _псалмjь` стiхи'ра, гла'съ s~.%>

%<П%>рп\дбне _о='ч~е и= пребл~же'нне, свяще'нный 
па'стырю до'брый, первопа'стыря хр\ста` о_у=го'дниче, 
положи'вый ду'шу за се'рбское достоя'нiе: ты` ны'нjь 
а=рхiере'е а=рсе'нiе бл~же'нне, и=спроси` о_у= гд\са 
дарова'ти на'мъ ве'лiю ми'лость.

%<Канw'нъ бц\ды со i=рмосо'мъ, на s~: И= ст~а'гw на 
и~.%>

%<Гла'съ s~. Пjь'снь а~. I=рмо'съ:%>

%<П%>омо'щникъ и= покрови'тель бы'сть мнjь` во 
спасе'нiе, се'й мо'й бг~ъ, и= просла'влю _е=го`, бг~ъ 
_о=тца` моегw`, и= вознесу` _е=го`: сла'внw бо просла'вися. 
(с. 497)

%<Б%>ж~е сп~се мо'й, w\тве'рзи мои` о_у=стнjь`, и= 
я=зы'къ мо'й о_у=ясни`, jа='кw да воспою` па'мять i=ера'рха 
твоегw`, _е=го'же на земли` о_у=диви'лъ _е=си` сла'внw 
сла'вити тя`: сла'внw бо просла'вися.

%<И='%>же превы^шняя держа'щи, въ нб\сная се'ла 
водворя'ше тя` му'дрость бж~iя, дjь'т_ели дарова'нiй тебjь` 
воздаю'щи, го'рнихъ все'льника сотворя'етъ, гд\су пою'ща: 
сла'внw бо просла'вися.

%<Б%>ж\ств_енная краси^лища, веселя'ще свяще'ннагw 
твоегw` зра'ка, въ вы^шняя вселя'ютъ покw'ища, къ 
бж\ственнjьй трапе'зjь, гд\су пою'ща: сла'внw бо 
просла'вися.

%<Бг~оро'диченъ:%>

%<W=%>кова'нныхъ свободи'теля, бц\де, и= те'мныхъ 
просвjьти'теля чре'во твое` преч\стое вмjьсти`. _е=гw'же 
рж\ство'мъ i='дwльскiя ле'сти свобо'ждшеся, и='стинную 
навыко'хомъ воспjьва'ти бж~iю мт~рь.

%<Катава'сiа: W\т%>ве'рзу о_у=ста` моя^.

%<Пjь'снь г~. I=рмо'съ:%>

%<О_у=%>тверди`, гд\си, на ка'мени за'повjьдей твои'хъ 
подви'гшееся ср\дце мое`, jа='кw _е=ди'нъ ст~ъ _е=си` и= 
гд\сь.

%<П%>росвjьще'нiе дjь'тели твоея` бж\ственныхъ каса'яся, 
w\т земны'хъ къ па'мяти возво'дитъ вы'шнягw жела'нiя, 
преводя` w\т тли` въ жи'знь неконе'чную.

%<П%>а'мять твоя` пребыва'етъ, ст~и'телю, и= кро'тость 
се'рдца твоегw` въ ро'дъ и= ро'дъ, се'й о_у=подобля'еми, 
бж\ственныя твоея` сла'вы насыща'ющеся, досто'йнw тя` 
воспjьва'емъ.

%<П%>ре'йде сjь'нь зако'на, и=знемо'гши, дjь'ломъ 
благовjьствова'нiя твоегw`, хр\сто'съ и='стина, сiя'ющи, 
вся^ просвjьща'етъ, вjь'рою па'мять твою`, ст~и'телю, 
пра'зднующыя.

%<Бг~оро'диченъ:%>

%<С%>вjь'та бж\ственнагw заря` и=зъ чре'ва твоегw` 
просiя` (с. 498) вjь'рныхъ благоуха'юща: сегw` благово'нiе 
получи'вше, w=мраче'нiя свободи'хомся тобо'ю, бц\де 
преч\стая.

%<Сjьда'ленъ, гла'съ д~. Подо'бенъ: В%>ознесы'йся:

%<Д%>не'сь i=ера'рха па'мять возсiя` на'мъ, 
солнце_обра'знw луча'ми сiя'ющи, свjь'та jа=вле'нiе всjь^мъ 
простира'етъ, и= всjь^мъ велегла'снw вопiе'тъ и= глаго'летъ: 
прiиди'те, жела'емыхъ наслади'мся.

%<Два'жды.%>

%<Сла'ва, и= ны'нjь, бг~оро'диченъ:%>

%<Т%>е'плое заступле'нiе су'щихъ въ бjьда'хъ, и= 
помо'щницу на'шу, и= къ бг~у премjьне'нiе, _е='юже тли` 
и=зба'вихомся, бц\ду, вjь'рнiи, о_у=блажа'емъ.

%<Пjь'снь д~. I=рмо'съ:%>

%<О_у=%>слы'ша пр\оро'къ, прише'ствiе твое`, гд\си, и= 
о_у=боя'ся, jа='кw хо'щеши w\т дв~ы роди'тися и= чл~вjь'кwмъ 
jа=ви'тися, и= глаго'лаше: о_у=слы'шахъ слу'хъ тво'й, и= 
о_у=боя'хся: сла'ва си'лjь твое'й, гд\си.

%<В%>озсiя'вый свjь'тъ и= просвjьще'й о_у='тро, показа' 
тя де'нь, w=свяще'нне _о='ч~е а=рсе'нiе, о_у=че'нiемъ 
бж\ства` _е=гw` вся^ къ свjь'ту тогw` возводя'щаго. и='мже 
просвjьща'_ема духw'вная твоя^ ча^да, па'мять твою` 
пра'зднуемъ.

%<Ж%>итiя` а=рхiере'йства твоегw` _о='бразы, сопе'рника 
не и=му'ще, безъ свидjь'телей w=блича'ютъ тя`: плотска^я бо 
духw'внымъ покори'въ, w\тхожде'нiемъ свои'мъ въ нб\сная 
всели'ся, и=дjь'же ликовству'я, пребл~же'нне а=рсе'нiе, 
свjь'томъ бж\ственнымъ просвjьти` любо'вiю пою'щыя тя`.

%<Ч%>уде'съ, и='хже сподо'бился _е=си` w\т вл\дки 
твоегw`, прп\дбне, зря'ще бж\ств_енная твоя^ ча^да, 
духо'вныя сла'дости насыща'емся, тя` предста'теля и=му'ще къ 
нему`, прича'стiя бж\ственнагw сподо'би на'съ о_у=лучи'ти, 
мо'лимся.

%<Бг~оро'диченъ:%>

%<Ч%>ре'во дjь'вственное но'ситъ, _е=де'мская две'рь 
w\тверза'ется, а='бiе вjь'рныхъ со'нмы дерза'юще вхо'дятъ, 
(с. 499) и='стинную бц\ду вjь'рнw восхваля'ютъ, рожде'нному 
w\т нея`: зову'ще: сла'ва си'лjь твое'й, гд\си.

%<Пjь'снь _е~. I=рмо'съ:%>

%<М%>и'ръ мно'гъ лю'бящымъ тя`, хр\сте`, и= но'щь 
просвjьще'нiя въ пи'щи слове'съ твои'хъ: сегw` ра'ди w\т 
но'щи о_у='тренююще, про'симъ ми'лости w\т теб_е`, 
чл~вjьколю'бче.

%<В%>седjь'тельная и= всемогу'щая му'дрость и= си'ла 
вл\дчня, столпа` и='стинна тя` пресвяще'ннаго сотво'рши, 
до'мъ создала` _е='сть, бж\ств_енная w=гра^ды _е=гw` 
наполня'ющь, и= _е=ретi'ч_еская шата^нiя прогоня'ющь, 
а=рсе'нiе пребл~же'нне: тjь'мъ тя` восхваля'емъ.

%<В%>озсiя'въ w\т нб~съ благолjь'пiе вы'шнягw, 
примjь'сомъ ст~и'тельства w=бло'жь тя`, нб\сныя трапе'зы 
состо'льника сотвори`, ны'нjьшнягw же пода'теля вjь^рнымъ 
показа`, сщ~е'нне, вопiю'ща: про'симъ ми'лости w\т теб_е`, 
чл~вjьколю'бче.

%<С%>вjьтоли'тiя бж\ственнагw и=спо'лнившися, 
пресвяще'нная твоя` глава` сла'дости я=зы'ка о_у=держа'ти не 
возмо'же: а='ще бо и= въ земна^я сни'де, но ду'хомъ въ 
нб\сная дости'же, _о='ч~е а=рсе'нiе, ми'ръ и=спроси` душа'мъ 
на'шымъ.

%<Бг~оро'диченъ:%>

%<П%>ра'дjьдняя кля'тва разрjьши'ся и= прама'терняя 
болjь'знь и=сцjьли'ся, преч\стая, чре'ва твоегw` рж\ство'мъ: 
безсjь'меннw бо заче'нши, сло'во родила` _е=си`. _е=му'же 
прилjь'жнw моли'ся спасти' ны.

%<Пjь'снь s~. I=рмо'съ:%>

%<В%>озопи'хъ всjь'мъ се'рдцемъ мои'мъ къ ще'дрому бг~у, 
и= о_у=слы'ша мя` w\т а='да преиспо'днягw, и= возведе` w\т 
тли` живо'тъ мо'й.

%<Б%>ж\ственныя сла'вы путеше'ствiя дjь'лы jа=вля'юще, 
земна^я прово'дятъ съ весе'лiемъ: нб\сная же ра'дуются, 
прiе'млюще ду'хомъ пресвяще'ннаго а=рсе'нiа.

%<Б%>лагослове'нъ пло'дъ бг~опрiя'тный, бж\ственнагw 
дх~а дjь'тельми сiя'я, и= преиспw'дняя мрачи'тъ, въ 
торжество` (с. 500) i=ера'рха собира'ющыяся просвjьща'етъ 
вои'стинну: гряди'те, вjь'рнiи, просвjьти'мся.

%<Г%>ра'днягw ше'ствiя тече'нiе провосхища'я, вjьдя'й 
предстои'тъ а=рсе'нiй, зовы'й: гряди'те, ча^да, стра'ху 
гд\сню научи'теся, jа='коже рече` гд\сь: jа='кw кро'токъ 
_е='смь и= смире'нъ се'рдцемъ, и= w=бря'щете поко'й душа'мъ 
на'шымъ.

%<Бг~оро'диченъ:%>

%<И=%>скони` пр\оро'ч_ествiя w= тебjь` прореко'ша, 
ны'нjь же на тебjь` и=спо'лнишася, преч\стая: _о='въ бо тя` 
руно` пронарече`, на него'же сни'де сло'во бж~iе, ны'нjь же 
ты`, дв~о, родила` _е=си` гд\са.

%<Конда'къ, гла'съ в~. Подо'бенъ: В%>ы'шнихъ и=щя`.

%<В%>ъ пи'щи слове'съ твои'хъ, бг~оно'се а=рсе'нiе, 
разу'мнw ча^да твоя^ пита'я, я=зы'комъ хваля`, о_у=стна'ми 
же пjь'нiе принося`, вjьща'нiемъ зовы'й: хр\сте`, ты` _е=си` 
свjь'тъ неизрече'нный.

%<I='косъ:%>

%<С%>ла'дкое твое` вjьща'нiе въ послушество` прихо'дитъ, 
громо'вными _о='бразы простира'яся, въ добропослуша'нiе 
ну'дитъ, неизрече'нныя ра'дости _о='бщники о_у=вjьщава'я: 
прiиди'те, ча^да, глаго'ля, возвели'чите гд\са со мно'ю. 
_е=гw'же сла'дости насыща'ющеся, въ нб\сная се'ла 
водвори'мся и= свjь'тлости сподо'бимся, вjьща'нiемъ зову'ще: 
хр\сте`, ты` _е=си` свjь'тъ неизрече'нный.

%<Пjь'снь з~. I=рмо'съ:%>

%<Н%>еизрече'нное чу'до, въ пещи` и=зба'вивый прп\дбныя 
_о='троки и=зъ пла'мене, во гро'бjь ме'ртвъ бездыха'ненъ 
полага'ется, во спасе'нiе на'съ пою'щихъ: и=зба'вителю бж~е, 
бл~гослове'нъ _е=си`.

%<А='%>ще и= земна^я превосхо'дитъ, вы^шнимъ каса'яся, 
бл~года'тiю духо'вною съ си'ми совокупля'яся, неизрече'нныя 
ра'дости наполня'етъ, сы'ны свjь'та сотворя'етъ пою'щыя: 
бл~гослове'нъ бг~ъ _о=т_е'цъ на'шихъ. (с. 501)

%<Ж%>ит_е'йская о_у=ныва'ютъ, и= бж\ств_енная 
красу'ются, неб_е'сная торжеству'ютъ, а=рхiере'йскiй тво'й 
ду'хъ прiе'млюще, земна^я попра'вша и= въ нб\сныхъ лику'юща, 
съ весе'лiемъ поя'ху: _о=т_е'цъ на'шихъ бж~е, бл~гослове'нъ 
_е=си`.

%<Д%>jь'тели бж\ственнагw твоегw` ду'ха, разширя'юще 
вхо'ды, бж\ств_енная ча^да твоя^ веду'тъ въ живо'тъ. и='хже 
жела'юще, про'симъ: моли` w= на'съ, пресвяще'нне а=рсе'нiе.

%<Бг~оро'диченъ:%>

%<Д%>ве'рь тя` заключе'нную нарече` пр\оро'къ, ч\стая, 
ю='же никто'же про'йде, то'кмw бг~ъ _е=ди'нъ, w\тверза'я 
на'мъ па'ки _е=д_е'мскiя вхо'ды, вjь'рнw сла'вящымъ тя`, 
бц\де.

%<Пjь'снь и~. I=рмо'съ:%>

%<З%>а зако'ны _о=ч~_ескiя бл~же'ннiи въ вавv"лw'нjь 
ю='ношы предбjь'дствующе, царю'ющагw w=плева'ша повелjь'нiе 
безу'мное, и= совоку'плени и='мже не свари'шася _о=гне'мъ, 
держа'вствующему досто'йную воспjьва'ху пjь'снь: гд\са 
по'йте дjьла`, и= превозноси'те во вся^ вjь'ки.

%<С%>вjь'томъ бж\ственнымъ w=заря'ема, благоуха'нiемъ 
цвjьту'щи, свяще'нная па'мять твоя`, а=рсе'нiе, 
просвjьща'етъ вjь^рныя, созыва'ющи вопи'ти: гд\са 
воспjьва'йте дjьла`, и= превозноси'те _е=го` во вjь'ки.

%<Ж%>ела'емыхъ сы'тости бж\ств_енная твоя^ ча^да 
напо'лнитися прося'ще, благоукраше'нною твое'ю па'мятiю 
прохлажда'еми, и=`, веселя'щеся, вjь'рнw пою'тъ 
просла'вльшаго па'мять твою`, i=ера'рше, взыва'юще: гд\са 
воспjьва'йте дjьла`, и= превозноси'те _е=го` во вjь'ки.

%<П%>а'мять твоя` вjь'чная, а=рхiере'е, кро'тость и= 
смире'нiе се'рдца твоегw` возвjьща'ющи, въ ню'же собира'еми, 
просвjьще'нiя бж\ственнагw хода'тайствомъ твои'мъ 
надjь'ющеся получи'ти жела'емыхъ, весе'лiемъ зову'ще: гд\са 
по'йте дjьла`, и= превозноси'те _е=го` во вjь'ки.

%<Бг~оро'диченъ:%>

%<Н%>еwску^дныя то'ки милосе'рдiя и=сточа'ющи (с. 502) 
призыва'ющымъ тя`, вл\дчце, и= пjь'сньми хва'лящихъ тя`, 
ч\стая, не w=ста'ви моля'щихся тебjь`, цр\ствiя сн~а твоегw` 
сподо'би вопiю'щыя вjь'рою: гд\са воспjьва'йте дjьла`, и= 
превозноси'те _е=го` во вjь'ки.

%<Пjь'снь f~. I=рмо'съ:%>

%<С%>тра'нствiя вл\дчня и= безсме'ртныя трапе'зы на 
го'рнjьмъ ме'стjь, высо'кими о_у=мы^, вjь'рнiи, прiиди'те 
наслади'мся, возше'дша сло'ва, w\т сло'ва научи'вшеся, 
_е=го'же велича'емъ.

%<Т%>ече'ньми премине` землена'я твоя` жи'знь, и= 
нб\снагw тя` селе'нiя не w=ста'ви, и='бо не потче'ся нога` 
пло'ти твоея`, дрема'нiя ду'хъ теб_е` не w=долjь`, храня'щу 
тя` бг~у. тjь'мже моли` за ны` гд\са, пресвяще'нне _о='ч~е 
а=рсе'нiе.

%<Н%>б\снiи ли'цы ра'дуются, мы' же земленi'и 
славосло'вимъ, де'мwнская крjь'пость и=счезе`, 
пресвяще'ннагw твоегw` ду'ха вы'спрь ви'дяще водворя'ема въ 
нб\сная сел_е'нiя, w= хва'лящихъ тя` моли`, свяще'нне 
а=рсе'нiе.

%<_О=%>ц~у` и= сн~у и= ст~о'му дх~у вjь'рою 
покланя'емся, тричи'сленное _е=ди'нство сла'вяще, и= съ 
любо'вiю воспjьва'юще, глаго'лемъ: моли'твами i=ера'рха 
твоегw` а=рсе'нiа поми'луй, и= сохрани` вся^ ны`.

%<Бг~оро'диченъ:%>

%<Д%>ре'внимъ преступле'нiемъ введе` въ па'губу пра'баба 
_е=стество` земно'е: рж\ства' же твоегw` чревоноше'нiемъ, 
преч\стая, па'ки къ бг~у примири'хомся. _е=го'же сла'вяще, 
тебе`, дв~о, велича'емъ.

%<Свjьти'ленъ. Подо'бенъ: Н%>е'бо sвjьзда'ми:

%<С%>т~и'телю преста'вльшуся, собра'шася наро'ди 
погребсти` тjь'ло _е=гw`: а='гг~ли же, веселя'щеся, 
прiима'ху ду'шу _е=гw`, вселя'юще во ст~ы^я дворы`.

%<Два'жды.%>

%<Сла'ва, и= ны'нjь, бг~оро'диченъ:%>

%<Д%>ержа'внымъ твои'мъ покро'вомъ, w\т вра^гъ навjь'та 
рабы^ твоя^ сохрани`, ч\стая, вся^ ны` невре'дны: тя' бо 
стяжа'хомъ _е=ди'ну прибjь'жище въ ско'рбехъ. (с. 503)

%<На хвали'техъ стiхи^ры а= д~, гла'съ д~. Подо'бенъ: 
Jа='%>кw до'бля:

%<М%>имоте'къ земна^я, * вы'шнихъ дости'глъ _е=си`, * и= 
со а='гг~льскими ли'ки водворя'ешися, * тр\оцы 
проповjь'дникъ jа=ви'вся. * _е='йже предстоя` со 
дерзнове'нiемъ, * за ны` моли'ся прилjь'жнw, * а=рсе'нiе 
прп\дбне, * сопресто'льниче а=рхiере'_евъ и= похвала`.

%<Два'жды.%>

%<W\т%> чу'вственна твоегw` житiя`, * на нб~са` 
возводи'ма, * со ст~ы'ми сiя'юща пресвjь'тлw, горjь` 
вселя'ема, * тя` земна^я славосло'вятъ, * и= нб\сная 
ра'дуются: * съ ни'миже хр\сту` предстоя`, * моли'ся w= 
на'съ, а=рсе'нiе, сопресто'льниче а=рхiере'_евъ * и= 
похвала` прп\дбныхъ.

%<Н%>аи'тiемъ ст~а'гw дх~а, * w=свяще'нная твоя` глава` 
i=ера'рше, * чу'вственнымъ зра'комъ прозря'щи, * jа=зы'чными 
струя'ми, * со а=рхiер_е'и и=зво'ли сла'вити * въ тр\оцjь 
_е=ди'но бж\ство`: * _е='йже предстоя`, а=рсе'нiе, * моли` 
w= на'съ, * сопресто'льниче а=рхiере'_евъ и= похвала`.

%<Сла'ва, гла'съ s~:%>

%<П%>ревзы'де па'мять твоя`, бг~оно'се i=ера'рше 
а=рсе'нiе, па'че чу'вственнагw свjь'та сiя'ющи, пречу^дная 
бо сотвори'лъ и= ди^вная прiя'лъ _е=си`. пра'выми пути^ 
ше'ствовавъ, пресла^вная наслjь'довалъ _е=си`. въ не'йже 
лику'юще, духw'вная ча^да, въ нб\сная се'ла моли'твами 
твои'ми водворя'ются, и= веселя'тся, тебjь` предстоя'ще, и= 
торжеству'ютъ твое` кра'сное о_у=спе'нiе, тобо'ю прося'ще 
получи'ти w\т хр\ста` ве'лiю ми'лость.

%<И= ны'нjь, бг~оро'диченъ: Б%>ц\де, ты` _е=си` лоза` 
и='стинная.

%<Славосло'вiи вели'кое, и= w\тпу'стъ.%>

%<На лiтургi'и, бл~ж_е'нна w\т канw'на ст~а'гw, пjь'снь 
г~-я, и= s~-я. Прокi'менъ, гла'съ а~: О_у=%>ста` моя^ 
возглаго'лютъ прему'дрость, и= поуче'нiе се'рдца моегw` 
ра'зумъ. %<Стi'хъ: О_у=%>слы'шите сiя^ вси` jа=зы'цы: 
%<А=п\слъ къ _е=вре'wмъ, зача'ло ти~_i. А=ллилу'iа, гла'съ 
в~.%> (с. 504) %<О_у=%>ста` пра'веднагw поуча'тся 
прему'дрости: %<Стi'хъ: З%>ако'нъ бг~а _е=гw` въ се'рдцjь 
_е=гw`, и= не за'пнутся стwпы` _е=гw`. %<_Е=v\глiе луки`, 
зача'ло к~д: Прича'стенъ: В%>ъ па'мять вjь'чную:



%<Въ то'йже де'нь ст~ы'я мч~ницы параске'vи.%>

%<Ве'черъ, _о=бы'чная каfi'сма. На Г%>д\си воззва'хъ, 
%<стiхи^ры на s~: и= на о_у='трени канw'нъ прп\дбныя на s~. 
А='ще ли настоя'тель и=зво'литъ пjь'ти полv"еле'й, тогда` 
пое'мъ: Б%>лаже'нъ му'жъ: %<а~ а=нтiфw'нъ. На Г%>д\си, 
воззва'хъ, %<стiхи^ры на и~, гла'съ д~ По\д: Д%>а'лъ _е=си` 
зна'менiе:

%<Р%>и'мъ тя` предлага'етъ, * jа='кw w=гра'дъ цвjь'ты 
благовw'нныя, * параске'vо многострада'льная, * вjь'рныхъ 
смы'слы w=благово'нствуя, * воня'ми добродjь'тельными, * и= 
смра'дъ стра'стный w\тгоня'я, * бл~года'тiю сла'вная 
всегда`, * мч~никwвъ добро'та, дjь'въ похвале'нiе, и= 
чуде'съ пучи'на.

%<Jа='%>кw сла'ва многоцjь'нна всjь^мъ да'стся * w\т 
хр\ста` бг~а на'шегw, * въ ри'мjь пострада'вши, * и= въ 
не'мъ бы'вши, сла'вная мч~нице, * де'мwнская лука^вствiя w\т 
чл~вjь^къ w\тгоня'ющи * заступле'нiемъ твои'мъ. * тjь'мъ тя` 
вси` блажи'мъ, * и= ст~ы^я твоя^ стра^сти дне'сь 
похваля'емъ, * параске'vо многострада'льная.

%<С%>облюда'ема си'лою хр\сто'вою, * всесла'вная 
параске'vо, * болjь'зней тjьле'сныхъ небрегла` _е=си`, * къ 
подвигw'мъ вмjьсти'лася _е=си`, * му'жескимъ смы'сломъ, * 
же'нскую сла'бость w\тве'ргши, * о_у=пова'нiемъ 
о_у=крjьпи'вшися, * воспрiя'ла же _е=си` съ пе'рвенствующими 
* w=заре'нiе, прехва'льная.

%<И='ны стiхи^ры гла'съ s~:%>

%<В%>jь'рнiи, соше'дшеся, хва'ляще тя` любо'вiю, 
блажи'мъ (с. 505) по'двиги твоя^ и= стра^сти, мч~нице 
параске'vо. хр\ста` жениха` твоего` о_у=моли`, w\т бjь'дъ и= 
напа'стей и=зба'вити ны` твои'ми моли'твами.

%<W\т%> твои'хъ крове'й, трудолю'бнw и='стинную ча'шу 
и=спила` _е=си`, жела'ющи, по хр\стjь`, женисjь` твое'мъ, во 
слjь'дъ потещи`, прехва'льная мч~нице параске'vо, jа='кw 
ла'стовица доброгла'сная, пjь'снь воспjьва'ющи ко всjь'хъ 
творцу` хр\сту` бг~у w= пра'зднующихъ па'мять твою`.

%<Т%>вои` роди'тели хр\стw'вы стр\сти почита'юще, 
знамени'тагw дне` тезоимени'ту тя` нареко'ша, воспита'на же 
бы'вши, и= на стра^сти дерзну'ла _е=си`, и= ра^ны 
претерпjь'вши, въ темни'цjь, а='ки въ черто'зjь свjь'тлjь 
лику'ющи, вопiя'ла _е=си`: никогда'же w\тлучу'ся теб_е`, 
гд\си, по посли' ми по'мощь твою`, и= спаси' мя вели'кiя 
ра'ди твоея` ми'лости.

%<Сла'ва, гла'съ s~:%>

%<W=%>десну'ю сп~са, jа='коже пое'тъ дв~дъ, предста` 
цр~и'ца, и= твоя` душа`, jа='кw ря'снами и=спещре'на 
златы'ми, и= же'ртву себе` предста'вила _е=си` гд\су 
твоему`, jа='кw кади'ло благово'нно, принесла` _е=си` кро'вь 
пло'ти твоея`, мч~нице прехва'льная параске'vо, моли'ся w= 
на'съ вл\дцjь хр\сту` бг~у, да спасе'тъ ду'шы на'шя.

%<И= ны'нjь, бг~оро'диченъ, и=ли` кр\стобг~оро'диченъ.%> 
%<В%>и'дящи тя` распина'ема: %<Ли'стъ рл~в.%>

%<А='ще пое'ши полv"еле'й, по'й бг~оро'диченъ воскр\снъ: 
К%>то` тебе` не о_у=блажи'тъ: %<Вхо'дъ. Прокi'менъ дне`. И= 
чт_е'нiя.%>

%<Пр\оро'чества и=са'iина чте'нiе.%>

[Глава` м~г] %<Т%>а'кw гл~го'летъ гд\сь: вси` 
jа=зы'цы собра'шася вку'пjь, соберу'тся кня'зи w\т ни'хъ: 
кто` возвjьсти'тъ сiя^ въ ни'хъ; и=ли` jа=`же w\т нача'ла, 
кто` слы^шана сотвори'тъ ва'мъ; да приведу'тъ свидjь'тели 
своя^ и= w=правдя'тся, и= да о_у=слы'шатъ, и= да реку'тъ 
и='стину. Бу'дите ми` (с. 506) свидjь'тели, и= а='зъ 
свидjь'тель, глаго'летъ гд\сь бг~ъ, и= _о='трокъ, _е=го'же 
и=збра'хъ. да позна'ете и= вjь'руете ми`, и= разумjь'ете, 
jа='кw а='зъ _е='смь: пре'жде мен_е` не бы'сть и='нъ бо'гъ 
и= по мнjь` не бу'детъ. А='зъ _е='смь бг~ъ, и= нjь'сть 
ра'звjь мен_е` спаса'яй. А='зъ возвjьсти'хъ и= спасо'хъ, 
о_у=ничижи'хъ, и= не бjь` въ ва'съ чу'ждiй. Вы` мнjь` 
свидjь'тели, и= а='зъ гд\сь бг~ъ: и= _е=ще` w\т нача'ла 
а='зъ _е='смь, и= нjь'сть w\т ру'къ мои'хъ и=збавля'яй. 
сотворю`, и= кто` w\тврати'тъ то`; Си'це гл~го'летъ гд\сь 
бг~ъ, и=збавля'яй ва'съ ст~ы'й i=и~левъ.

%<Прему'дрости соломw'ни чте'нiе.%>

[Глава` г~] %<П%>ра'ведныхъ ду'шы въ руцjь` бж~iей, и= 
не прико'снется и='хъ му'ка. Непщева'ни бы'ша во _о=чесjь'хъ 
безу'мныхъ о_у=мре'ти, и= вмjьни'ся w=sлобле'нiе и=схо'дъ 
и='хъ: и= _е='же w\т на'съ ше'ствiе, сокруше'нiе, _о=ни' же 
су'ть въ ми'рjь. И='бо предъ лице'мъ человjь'ческимъ а='ще 
и= му'ку прiи'мутъ, о_у=пова'нiе и='хъ безсме'ртiя 
и=спо'лнено. и= вма'лjь нака'зани бы'вше, вели'кими 
благодjь'тельствовани бу'дутъ, jа='кw бг~ъ и=скуси` я=`, и= 
w=брjь'те и=`хъ достw'йны себjь`. Jа='кw зла'то въ горни'лjь 
и=скуси` и=`хъ, и= jа='кw всепло'дiе же'ртвенное прiя'тъ 
я=`. И= во вре'мя посjьще'нiя и='хъ возсiя'ютъ, и= jа='кw 
и='скры по сте'блiю потеку'тъ. Су'дятъ jа=зы'кwмъ, и= 
w=блада'ютъ людьми`, и= воцр~и'тся гд\сь въ ни'хъ во вjь'ки. 
Надjь'ющiися на'нь разумjь'ютъ и='стину, и= вjь'рнiи въ 
любви` пребу'дутъ _е=му`: jа='кw бл~года'ть и= ми'лость въ 
преподо'бныхъ _е=гw`, и= посjьще'нiе во и=збра'нныхъ _е=гw`.

%<Прему'дрости соломw'ни чте'нiе.%>

[Глава` _е~] %<П%>ра'в_едницы во вjь'ки живу'тъ, и= въ 
гд\сjь мзда` и='хъ, и= попече'нiе и='хъ о_у= вы'шнягw. Сегw` 
ра'ди прiи'мутъ цр\ствiе благолjь'пiя, и= вjьне'цъ добро'ты 
w\т руки` гд\сни: зане` десни'цею покры'етъ я=`, и= мы'шцею 
защити'тъ и=`хъ. (с. 507) Прiи'метъ все_ору'жiе рве'нiе 
свое`, и= воwружи'тъ тва'рь въ ме'сть врагw'мъ. W=блече'тся 
въ броня` пра'вды, и= возложи'тъ шле'мъ, су'дъ 
нелицемjь'ренъ: прiи'метъ щи'тъ непобjьди'мый преподо'бiе: 
поwстри'тъ же напра'сный гнjь'въ во _о=ру'жiе: спобо'ретъ же 
съ ни'мъ мi'ръ на безу^мныя: по'йдутъ праволу^чныя стрjь'лы 
мw'лнiины, и= jа='кw w\т благокру'гла лу'ка _о=блакw'въ на 
намjь'ренiе полетя'тъ: и= w\т каменоме'тныя jа='рости, 
и=спо'лнь паду'тъ гра'ды: вознегоду'етъ на ни'хъ вода` 
морска'я, рjь'ки же потопя'тъ я=` на'глw. Сопроти'въ 
ста'нетъ и=`мъ ду'хъ си'лы, и= jа='кw ви'хоръ развjь'етъ 
и=`хъ: и= w=пустоши'тъ всю` зе'млю беззако'нiе, и= 
sлодjь'йство преврати'тъ престо'лы си'льныхъ. Слы'шите 
о_у=`бо, ца'рiе, и= разумjь'йте: навы'кните, судiи^ 
конц_е'въ земли`. Внуши'те держа'щiи мно'ж_ества и= 
гордя'щiися w= наро'дjьхъ jа=зы^къ: jа='кw дана` _е='сть w\т 
гд\са держа'ва ва'мъ, и= си'ла w\т вы'шнягw.

%<На лiтi'и стiхи^ры, гла'съ _е~. Подо'бенъ: Р%>а'дуйся:

%<Р%>а'дуйся, гд\сня а='гнице, о_у=подо'бльшися 
честнjь'й и= блаже'ннjьй о_у=спjь'шнw стр\сти безсме'ртнагw 
на кр\стjь`, мiрскi^я стра^сти разори'вшагw, и=сто'чниче, 
и=сточа'ющiй jа='кw во'ды чудеса`, и=ста^явшая сердца` 
немощны'хъ дарова'нiемъ и=сцjьле'нiй напая'ющи, 
страстоте'рпице пребога'тая. де'рзость разруши'ла _е=си` 
i='дwльскую немощну'ю, нб\снагw черто'га наслjь'довавши 
жили'ще. хр\сту` моли'ся, дарова'ти душа'мъ на'шымъ ми'ръ и= 
ве'лiю ми'лость.

%<И=%>дjь'же веселя'щихся _е='сть жили'ще, и=дjь'же 
свjь'тъ невече'рнiй, въ дому` бг~а жива'гw, посредjь` 
ски'нiи ди'вныя, и=дjь'же ли'къ пра'зднующихъ, чи'стая, 
весе'лiемъ, свjьщу` и=му'щи свjь'тлу недрема'нну. тjь'мъ 
наслажа'ющися вы'шнягw бж\ства`, и= w\тту'ду бога'тнw 
сiя'ющи свjьтлостьми`, хр\сту` моли'ся, дарова'ти душа'мъ 
на'шымъ ми'ръ и= ве'лiю ми'лость. (с. 508)

%<В%>и'дяще си^лы нб\сныя пло'тiю стра'ждущую содjь'теля 
ра'ди, параске'vу, и= _е=гw` си'лою крjьпля'щуся, 
глаго'люще: се`, и= дjь^вы на земли` просла'виша гд\са. 
человjь'цы же, тре'петомъ w=держи'ми, о_у=жаса'хуся, и=, 
о_у=ди'вльшеся, пjь'сньми прославля'ху, глаго'люще: _wле 
чудесе`! дjь'ва врага` побjьди`, и= мо'лится ми'лостивому 
вл\дцjь за мi'ра спасе'нiе, да пода'стъ ми'ръ и= ве'лiю 
ми'лость.

%<Р%>а'дующися предста'ла _е=си` и=ге'мwну, мч~нице 
до'бляя параске'vо, jа='снw вjь'ру проповjь'дающи, 
строга^нiя мнw'га му'жески претерпjь'ла _е=си`: мучи'теля 
посрами'вши, хр\сту` о_у=невjь'стилася _е=си`, _е=му'же 
предстоя'щи, моли'ся за честву'ющыя тя` и= вjь'рою творя'щыя 
па'мять твою`.

%<Р%>а'дуйся, а='гнице вседо'бляя, а='гнцу и= па'стырю 
прине'сшися же'ртва, _о=гне'мъ всесожега'ема, jа='кw 
_о=гне'мъ любве` разже'гшися по хр\стjь`, женисjь` твое'мъ. 
пла'мень о_у=гаси'вши i='дwльскагw су'етства, и= свjьщу` 
неуга'сну душе'вную соблю'дши, и= чуде'сными свjьтлостьми`, 
тмы^ w=полче'нiя де'мwнwвъ страда'льчески побjьди'вши, и= 
вошла` _е=си` со хр\сто'мъ въ черто'гъ нб\сный. моли'ся w= 
творя'щихъ па'мять твою`, дарова'ти на'мъ ми'ръ и= ве'лiю 
ми'лость.

%<Сла'ва, гла'съ s~:%>

%<П%>осрами'ся лука'вый вра'гъ, w\т дjь'вы побjьжда'емь, 
jа='кw прама'терь содjь'я дерзнове'нну ко грjьху`, w\т дв~ы 
бо роди'вшееся сло'во _о='ч~ее, непрело'жнw и= несказа'ннw, 
jа='коже вjь'сть _е=ди'нъ са'мъ, кля'тву разруши` а=да'ма и= 
_е='vы хр\сто'съ бг~ъ, вjьнча'вый досто'йнw параске'vу 
мч~ницу. и= тоя` ра'ди да'руетъ мi'ру w=чище'нiе и= ве'лiю 
ми'лость.

%<И= ны'нjь, бг~оро'диченъ.%>

%<На стiхо'внjь стiхи^ры, гла'съ д~. Подо'бенъ: Jа='%>кw 
до'бля:

%<W=%>багр_е'нiи кро'вными, * спасе'нiя _о=де'жду, * 
себjь`, всехва'льная, w=багри'вши, * и= о_у=бjьли'вшися 
дх~омъ, * гд\су (с. 509) w=бручи'лася _е=си`, безсме'ртному 
цр~ю`, * соблюда'ющему тя` непоро'чну * и= нетлjь'нну во 
вjь'ки вjькw'въ, въ черто'зjьхъ нб\сныхъ, * jа='кw дjь'ву 
преудо'брену и= нетлjь'нну.

%<Стi'хъ: С%>т~ы^мъ, и=`же су'ть на земли` _е=гw`, 
о_у=диви` гд\сь вся^ хотjь^нiя своя^ въ ни'хъ.

%<К%>ъ ра'намъ приwбщи'вшися, * и= со _о=гне'мъ 
бра'вшися, * и= плотска^я влач_е'нiя претерпjь'вши, * и= 
конw'бная врjь^нiя * до'блественнjь прене'сши, * и= 
непобjьжде'на бы'сть мы'слiю, и= и=стука^ннымъ не пожре`: * 
но прекло'нши бг~у вы'ю, * ме'чнымъ о_у=сjьче'нiемъ, * 
вjьне'цъ нося'щи, на небеса` взы'де.

%<Стi'хъ: Т%>ерпя` потерпjь'хъ гд\са, и= вня'тъ ми`, и= 
о_у=слы'ша моли'тву мою`.

%<К%>а'плями кро'вными w=багри'вшися, * возсiя'ла _е=си` 
проявле'ннw, jа='кw со'лнце, * и= w\тгна'ла _е=си`, 
всехва'льная, безбо'жiя тму` бл~года'тiю, * мч~нице 
параске'vо, * и= вjь^рныя просвjьти'ла _е=си`, * чту'щыя 
твоя^ до'блеств_енныя по'двиги, * и= па'мять свjь'тлую и= 
свjьтоно'сную, * и= всеспаси'тельную.

%<Сла'ва, гла'съ и~:%>

%<С%>iя^ глаго'летъ параске'vа къ мучи'телю: вра'же 
нечести'вый и=ге'мwне, что` неи'стовствуеши на хр\стiа'ны; 
ни ца'рства о_у= теб_е` w\тя'хъ, ни гра'да твоегw` 
разори'хъ, но бу'ими словесы` о_у=вjьща'ти мя` помышля'еши. 
а='зъ теб_е` небрегу`, ни твои'хъ безу'мныхъ глагw'лъ: 
пло'ти бо не щажду` за хр\ста` моего`, зане` _о='нъ лю'битъ 
мя` и= цр\ство мнjь` да'руетъ: къ нему` пойду`, и= тогw` 
бу'ду невjь'ста, и= то'й мене` спасе'тъ w\т ру'къ вра^гъ 
мои'хъ и= да'руетъ ми` жи'знь вjь'чную.

%<И= ны'нjь, бг~оро'диченъ, и=ли` кр\стобг~оро'диченъ.%>

%<По\д: _W%> пресла'внагw чудесе`!

%<Н%>е терплю`, ча'до, ви'дящи тя`, * на дре'вjь 
о_у=сну'вша, * бо'дрость всjь^мъ подаю'щаго, * jа='кw да, 
дре'вле * (с. 510) преступле'нiя плодо'мъ, * сно'мъ 
поги'бельнымъ о_у=сну'вшымъ, * бж\ственную и= спаси'тельную 
бо'дрость пода'си, * дв~а глаго'лаше, пла'чущи, * ю='же 
велича'емъ.

%<Тропа'рь, гла'съ д~:%>

%<П%>рему'драя и= всехва'льная хр\сто'ва мч~ница 
параске'vа, му'жескую крjь'пость прiе'мши, же'нскую же 
не'мощь w\тве'ргши, дiа'вола побjьди`, и= мучи'теля 
посрами`, вопiю'щи и= глаго'лющи: прiиди'те, тjь'ло мое` 
мече'мъ ссjьцы'те и= _о=гне'мъ сожги'те: а='зъ бо, 
ра'дующися, и=ду` ко хр\сту`, жениху` моему`. тоя` мл~твами, 
хр\сте` бж~е, спаси` ду'ши на'шя.

%<И= ны'нjь, бг~оро'диченъ, и=ли` кр\стобг~оро'диченъ.%>



%<На о_у='трени: на Б%>г~ъ гд\сь, %<тропа'рь ст~jь'й, 
два'жды.%>

%<Сла'ва, и= ны'нjь, бг~оро'диченъ, и=ли` 
кр\стобг~оро'диченъ.%>

%<По а~-мъ стiхосло'вiи сjьда'ленъ, гла'съ д~. По\д: 
С%>ко'рw предвари`:

%<Ж%>ениха` возлюби'вши творца` и= бг~а, жениха` 
тлjь'ннаго w=ста'вила _е=си`, мч~нице честна'я параске'vо: 
и= ра'дующися, претерпjь'ла _е=си` му'ки и= растерза^нiя и= 
_о='гненное томле'нiе. тjь'мже и= вjьне'цъ нося'щи, къ 
бж\ственному черто'гу возшла` _е=си`, и=спроша'ющи всjь^мъ 
грjьхw'въ w=ставле'нiя.

%<Два'жды.%>

%<Сла'ва, и= ны'нjь, бг~оро'диченъ:%>

%<Д%>в~о всенепоро'чная, jа='же пресу'щнаго бг~а 
ро'ждшая, со страстоте'рпицею того` непреста'ннw моли`, 
w=ставле'нiе прегрjьше'нiй, и= и=справле'нiе житiя` да'ти 
на'мъ пре'жде конца`, вjь'рою и= любо'вiю пою'щымъ тя` по 
до'лгу, _е=ди'на всепjь'тая.

%<По в~-мъ стiхоло'гiи, сjьда'ленъ, гла'съ г~: По\д: 
В%>ознесы'йся:

%<Ж%>ениха` твоего` хр\ста` возлюби'вши, и= свjьщу` 
твою` свjь'тлw о_у=краси'вши, добродjь'тельми просiя'ла 
_е=си`, сла'вная. тjь'мже возшла` _е=си` въ нб\сный 
черто'гъ, и= вjьне'цъ (с. 511) страда'нiя прiи'мши, w\т 
бjь'дъ и=зба'ви на'съ, соверша'ющихъ, параске'vо, па'мять 
твою`.

%<Два'жды.%>

%<Сла'ва, и= ны'нjь, бг~оро'диченъ:%>

%<П%>о бз~jь во тво'й, бц\де, покро'въ бж\ственный 
прибjьга'ю, смире'нный припа'дая, молю'ся: поми'луй, 
преч\стая, jа='кw превзыдо'ша главу` мою` грjьси`, и= 
бою'ся, вл\дчце, му'ки, и= трепе'щу. моле'нiе сотвори`, 
ч\стая, къ сн~у твоему`, w\т си'хъ и=зба'вити мя`.

%<По полv"еле'и сjьда'ленъ, гла'съ и~. Подо'бенъ: 
П%>рему'дрости:

%<О_у=%>невjь'стившися гд\су бг~олjь'пнw, jа='коже 
да'ръ, кро'вь и= заколе'нiе тому` принесла` _е=си`, 
страстоте'рпице _о=трокови'це параске'vо, и= черто'гъ 
бж\ственный досто'йнw о_у=лучи'ла _е=си`, просвjьще'нiя 
неизрече'ннагw непреста'ннw и=сполня'ема. тjь'мже, святу'ю 
и= честну'ю па'мять твою` творя'ще духо'внw, сп~са 
прославля'емъ и= вjь'рнw взыва'емъ ти`: моли` хр\ста` бг~а, 
грjьхw'въ w=ставле'нiе пода'ти честву'ющымъ любо'вiю святу'ю 
па'мять твою`.

%<Два'жды.%>

%<Сла'ва, и= ны'нjь, бг~оро'диченъ:%>

%<Jа='%>кw дв~у и= _е=ди'ну въ жена'хъ, тя` безъ 
сjь'мене ро'ждшую бг~а пло'тiю, вси` о_у=блажа'емъ ро'ди 
человjь'честiи: _о='гнь бо всели'ся въ тя` бж~ества`, и= 
jа='кw мл\днца дои'ши зижди'теля и= гд\са. тjь'мъ 
а='гг~льскiй и= человjь'ческiй ро'дъ, досто'йнw сла'вимъ 
прест~о'е рж\ство` твое`, и= согла'снw вопiе'мъ ти`: моли` 
хр\ста` бг~а, согрjьше'нiй w=ставле'нiе дарова'ти 
покланя'ющымся вjь'рою прест~о'му рж\ству` твоему`.

%<Степ_е'нна, а~-й а=нтiфw'нъ д~-гw гла'са. Прокi'менъ: 
Д%>и'венъ бг~ъ во ст~ы'хъ свои'хъ, бг~ъ i=и~левъ. %<Стi'хъ: 
В%>ъ цр~квахъ благослови'те бг~а, гд\са w= и=стw'чникъ 
i=и~левыхъ. %<В%>ся'кое дыха'нiе: %<_Е=v\глiе матfе'а, 
зача'ло _кс~в.%>

%<По н~-мъ _псалмjь` стiхи'ра, гла'съ а~:%>

%<С%>ъ вы'шними чи'нми причта'лася, сла'вная, мi'ръ (с. 
512) w=ста'вльши и= хр\ста` возжелjь'вши, параске'vо 
всечестна'я, проси` на'мъ ми'ра и= ве'лiя ми'лости.

%<Канw'нъ бц\ды со i=рмосо'мъ, на s~, гла'съ и~: В%>о'ду 
проше'дъ, jа='кw су'шу: %<И= ст~ы'я, два` канw'на, на и~.%>

%<Гла'съ д~. Пjь'снь а~. I=рмо'съ:%>

%<W\т%>ве'рзу о_у=ста` моя^, и= напо'лнятся дх~а, и= 
сло'во w\тры'гну цр~и'цjь мт~ри, и= jа=влю'ся, свjь'тлw 
торжеству'я, и= воспою`, ра'дуяся тоя` чудеса`.

%<С%>вjь'томъ бж\ственнымъ w=свjьти'вшися свы'ше, мра'къ 
w\тжени` неразу'мiя моегw`, и= пода'ждь ми` моли'твами 
твои'ми, параске'vо, бл~года'ть, воспjьва'ти твои'хъ, 
му'ченице, чуде'съ мно'ж_ества.

%<С%>о'лнца свjьтлjь'йши, jа='кw и='стиннw возсiя'ла 
_е=си` о_у='тро, о_у=твержде'нiе цр~кве бы'вши хр\сто'вы, 
w=зари'ла _е=си` луча'ми по'двигwвъ, мч~нице параске'vо, 
твои'ми чудесы` мi'ра концы`.

%<Ж%>ениха` безсме'ртнаго хр\ста` возлюби'вши, jа='кw 
вjь'рою тогw` стр\сти _о='бщница показа'лася _е=си`, и= 
воспрiя'ла _е=си` вjь'чное цр\ство, и= вjьне'цъ нетлjь'нный, 
мч~нице параске'vо сла'вная.

%<Бг~оро'диченъ:%>

%<Д%>в~о всенепоро'чная, хр\ста` роди'вшая, и= всего` въ 
ложесна'хъ понесла` _е=си`, и=стинноимени'тая, разрjьши` 
мра'къ души` моея`, и= просвjьти' мя, да пою' тя.

%<Другi'й канw'нъ.%>

%<Гла'съ и~. Пjь'снь а~. I=рмо'съ:%>

%<П%>ои'мъ гд\севи, прове'дшему лю'ди своя^ сквозjь` 
чермно'е мо'ре, jа='кw _е=ди'нъ сла'внw просла'вися.

%<П%>ои'мъ гд\севи, просла'вльшему па'мять мч~ницы, и= 
приводя'щу земны^я ли'ки къ похвале'нiю дне'сь.

%<С%>ла'ву презрjь'ла _е=си`, w= бога'тствjь неради'вши, 
честна'я мч~нице параске'vо, на стра'сть себе` вдала` 
_е=си`. (с. 513)

%<В%>озжела` вл\дка твоея` добро'ты, мч~нице, въ нб\сный 
черто'гъ всели' тя.

%<Бг~оро'диченъ:%>

%<Р%>о'дъ а=да'мовъ, па'че о_у=ма` блаже'нства тобо'ю 
ра'й w\тве'рстъ w=брjь'тше, бц\де, досто'йнw хва'лимъ тя`.

%<Катава'сiа: W\т%>ве'рзу о_у=ста` моя^:

%<Пjь'снь г~. I=рмо'съ:%>

%<Л%>у'къ си'льныхъ и=знемо'же, и= немощству'ющiи 
препоя'сашася си'лою: сегw` ра'ди о_у=тверди'ся въ гд\сjь 
се'рдце мое`.

%<П%>а'лицами неми'лостивнw бiе'ма ра'довашеся, лы'стwмъ 
сокруша'_емымъ и= кост_е'мъ вку'пjь, пр\снопа'мятная мч~ница 
параске'vа, вопiю'щи: ничто'же мя` разлучи'тъ w\т любве` 
твоея`, хр\сте`.

%<О_у=%>ста` нечести'выхъ, глагw'лющая беззако'нiе на 
пра'веднаго, и= я=зы'къ велерjь'чивъ загради'шася, мч~ница 
параске'vа вопiя'ше, сп~са проповjь'дающи.

%<К%>рове'й твои'хъ кропл_е'нiи, безбо'жiя _о='гнь 
погаси'ла _е=си`, многострада'льная мч~нице параске'vо, и= 
вjь'рныхъ ра'зумы просвjьти'ла _е=си`.

%<Бг~оро'диченъ:%>

%<Г%>лаго'лы благочести'внw и=сполня'ются и=са'iины: 
дв~а бо родила` _е='сть во пло'ти жизнода'вца хр\ста`, сп~са 
ду'шъ на'шихъ.

%<И='нъ. I=рмо'съ:%>

%<Т%>ы` _е=си` о_у=твержде'нiе притека'ющихъ къ тебjь`, 
гд\си, ты` _е=си` свjь'тъ w=мраче'нныхъ, и= пое'тъ тя` ду'хъ 
мо'й.

%<Т%>ы` _е=си` о_у=твержде'нiе мое`, гд\си, глаго'лаше 
мч~ница, ты' же и= заступле'нiе: и= къ тебjь` прибjьго'хъ, 
цр~ю` мi'ра.

%<Jа=%>ви'лася _е=си` на суди'щи, мужеу'мну ду'шу 
и=му'щи, и= врага`, jа='кw нехра'бра су'ща, побjьди'ла 
_е=си`, всехва'льная.

%<Д%>уши` моея` sjь^ницы и=сцjьли`, всехва'льная 
мч~нице, моли'твами твои'ми, и= о_у='мъ мо'й о_у=пра'ви.

%<Бг~оро'диченъ:%>

%<П%>ода'ждь на'мъ по'мощь моли'твами твои'ми, 
преч\стая, совjь'ты w\трjьва'ющи лю'тыхъ w=бстоя'нiй. (с. 
514)

%<Сjьда'ленъ, гла'съ и~. Подо'бенъ: П%>рему'дрости.

%<К%>рове'й твои'хъ струя'ми, мч~нице хр\сто'ва, пото'ки 
нече'стiя и=зсуши'вши, всехва'льная параске'vо, 
w=дожде'нiемъ же благода'ти слов_е'сныя напая'еши бразды^: 
въ ни'хже прозяба'еши кла'съ вjь'ры. къ сему' же, сла'вная, 
и= по сме'рти jа=ви'лася _е=си` точа'щи жи'знь, муче'нiя 
ра'ди, страстоте'рпице всехва'льная. моли` хр\ста` бг~а, 
дарова'ти душа'мъ на'шымъ ве'лiю ми'лость.

%<Сла'ва, другi'й сjьда'ленъ, гла'съ д~: По\д: С%>ко'рw 
предвари`:

%<П%>осто'мъ о_у=краси'вши чистоту` душе'вную, луча'ми 
страда'нiя просвjьща'еши вjь^рныя, мч~нице многострада'льная 
параске'vо. тjь'мъ тво'й ст~ы'й и= свjьтоно'сный де'нь 
вjь'рою соверша'юще, благоче'стнw вопiе'мъ: jа='кw и=мjь'я 
дерзнове'нiе ко гд\су, моли` спасти'ся на'мъ.

%<И= ны'нjь, бг~оро'диченъ:%>

%<W=%>бнови'ла _е=си`, ч\стая, бж\ственнымъ рж\ство'мъ 
твои'мъ и=стлjь'вшее во страсте'хъ земноро'дныхъ ме'ртвенное 
существо`, и= воздви'гла _е=си` вся^ w\т сме'рти къ жи'зни 
нетлjь'нiя. тjь'мже тя` по до'лгу блажи'мъ вси`, дв~о 
препросла'вленная, jа='коже прорекла` _е=си`.

%<Кр\стобг~оро'диченъ:%>

%<Н%>а кр\стjь' тя возвы'шена jа='кw о_у=зрjь` преч\стая 
мт~и твоя`, сло'ве бж~iй, мт~рски рыда'ющи, вjьща'ше: что` 
но'вое и= стра'нное сiе` чу'до, сн~е мо'й; ка'кw, жи'знь 
всjь'хъ, вкуша'еши сме'рть, w=живи'ти м_е'ртвыя хотя` jа='кw 
милосе'рдъ.

%<Пjь'снь д~. I=рмо'съ:%>

%<С%>jьдя'й въ сла'вjь на пр\сто'лjь бж~ества`, во 
_о='блацjь ле'гцjь прiи'де i=и~съ пребж\ственный, 
нетлjь'нною дла'нiю, и= спасе` зову'щыя: сла'ва, хр\сте`, 
си'лjь твое'й.

%<О_у=%>язви'вшися любо'вiю хр\сто'вою, w=полч_е'нiя 
мучи'т_ельская крjь'постiю твое'ю о_у=мертви'ла _е=си`, 
бл~года'ть (с. 515) и=сточа'еши присноживо'тную: страсте'й 
ра'ди мздовоздая'нiе воспрiя'ла _е=си`, параске'vо, мч~ницъ 
хр\сто'выхъ добро'та.

%<П%>ревозше'дши вся^ любо'вiю хр\ста` жениха` твоегw`, 
плотску'ю любо'вь возненави'дjьвши, крjь'пкw болjь'зн_енная 
страда^нiя претерпjь'ла _е=си`, мч~нице параске'vо, 
вопiю'щи: не разлучи` мене`, хр\сте`, w\т жела'нiя твоегw`, 
и= муче'нiя по'двигъ соверши'ти.

%<W\т%>ве'ргши мi'ра суету` всю`, бг~у _е=ди'ному 
прилjьпи'лася _е=си`, параске'vо мч~нице, и= болjь^зни 
страда'нiя претерпjь'вши, невjь'сто бж~iя мужеу'мная.

%<Бг~оро'диченъ:%>

%<С%>ни'де, jа='кw до'ждь на руно`, во о_у=тро'бу твою` 
гд\сь, jа='коже рече` дре'вле пр\оро'къ, всенепоро'чная, 
_е=го'же во дву'хъ существа'хъ родила` _е=си`, _е=му'же 
взыва'емъ: сла'ва си'лjь твое'й, гд\си.

%<И='нъ. I=рмо'съ:%>

%<О_у=%>слы'шахъ, гд\си, смотре'нiя твоегw` та'инство, 
разумjь'хъ дjьла` твоя^, и= просла'вихъ твое` бж\ство`.

%<О_у=%>слы'шавши, гд\си, мч~ница параске'vа за'пwвjьди 
_е=v\гльскiя, просла'ви твое` бж\ство`.

%<Н%>е принесла` _е=си` w\тню'дъ же'ртвы де'мwнwмъ 
м_е'рзскимъ, же'ртву жи'ву себе` гд\су вдала` _е=си`.

%<К%>рjь'пкw на суди'щи ста'вши, вопiя'ше мч~ница: со 
хр\сто'мъ женихо'мъ мои'мъ распну'вся и= возца'рствую съ 
ни'мъ.

%<Бг~оро'диченъ:%>

%<W=%>чище'нiе на'шихъ да'руй согрjьше'нiй, jа='кw 
безгрjь'шенъ, и= о_у=мири` лю'ди твоя^, jа='кw бла'гъ 
моли'твами ро'ждшiя тя`.

%<Пjь'снь _е~. I=рмо'съ:%>

%<Т%>ы`, гд\си мо'й, свjь'тъ въ мi'ръ прише'лъ _е=си`, 
свjь'тъ ст~ы'й, w=браща'яй и=зъ мра'чна невjь'дjьнiя вjь'рою 
воспjьва'ющыя тя`.

%<С%>вjь'тъ незаходи'мый всели'ся въ души` твое'й, да 
добродjь'телiю сiя'еши, w=заря'я тебе` непреста'ннw 
сла'вящыя. (с. 516)

%<С%>трую`, мч~нице параске'vо, нечести'вагw безбо'жiя 
и=зсуши'ла _е=си`: теч_е'нiи кро'вными, непра'веднw 
пролива'еми, _о='гнь пре'лести погаси'ла _е=си`.

%<О_у='%>мъ и=му'щи прозра'ченъ, пр\оро'ческагw да'ра 
сподо'билася _е=си`, хотя^щая бы'ти всjь^мъ jа='вjь 
предглаго'лала _е=си`, параске'vо многострада'льная.

%<Бг~оро'диченъ:%>

%<М%>т~и бж~iя, души` моея` sло'бу и=сцjьли`, роди'вшая 
бг~а сло'ва неизрече'ннw. сегw` ра'ди вси` ро'ди блажа'тъ 
тя`.

%<И='нъ. I=рмо'съ:%>

%<О_у='%>тренююще, вопiе'мъ ти`, гд\си, спаси' ны: ты' 
бо _е=си` бг~ъ на'шъ, ра'звjь теб_е` и=но'гw не вjь'мы.

%<О_у='%>тренюющи, мч~ница вопiя'ше параске'vа: ничто'же 
мя` разлучи'тъ любве` хр\сто'вы.

%<Б%>ж\ственную мч~ницу мнjь'въ w=слабjь'ти, смjь'хъ 
са'мъ jа=ви'ся проны'рливый.

%<П%>росвjьще'нiе пода'ждь мнjь`, всехва'льная, и= 
многомяте'жный мо'й о_у='мъ просвjьти` моли'твами твои'ми.

%<Бг~оро'диченъ:%>

%<Н%>изложи` непрестаю'щую бу'рю страсте'й, хр\ста` 
ро'ждшая, ко'рмчiю и= гд\са.

%<Пjь'снь s~. I=рмо'съ:%>

%<П%>ожру' ти со гла'сомъ хвале'нiя, гд\си, цр~ковь 
вопiе'тъ ти`, w\т бjьсо'вскiя кро'ве w=чи'щшися, ра'ди 
ми'лости w\т ре'бръ твои'хъ и=сте'кшею кро'вiю.

%<В%>озсiя'вши и=зъ ри'ма, jа='кw сл~нце свjь'тлое, 
ст~а'я мч~нице, мра'къ де'мwнскiй w\т человjь^къ w\тгоня'ющи 
мольба'ми твои'ми, параске'vо многострада'льная.

%<И=%>сцjьл_е'нiя прiе'млютъ приходя'щiи 
прикоснове'нiемъ къ ра'цjь моще'й твои'хъ, кровоточи'вiи и= 
прокаже'ннiи w=чища'ются, и= w\тбjьга'ютъ де'мwнскiя полки`, 
призыва'нiемъ ст~а'гw твоегw` и='мене. (с. 517)

%<О_у='%>треневала _е=си` ко хр\сту` невече'рнему 
сл~нцу, и= тогw` свjьтлостьми` ду'шу, бг~ому'драя, и= 
се'рдце w=зари'ла _е=си`, параске'vо честна'я, и= къ свjь'ту 
тр\оческому, ра'дуяся, прешла` _е=си`.

%<Бг~оро'диченъ:%>

%<И=%>сцjьли` души` моея` стра^сти всенепоро'чная, 
безстра'стiя ро'ждшая и=сто'чникъ, и= w\тжени` 
томи'тельство, непреста'ннw смуща'ющее се'рдце мое`.

%<И='нъ. I=рмо'съ:%>

%<Р%>и'зу мнjь` пода'ждь свjь'тлу, w=дjья'йся свjь'томъ 
jа='кw ри'зою, многоми'лостиве хр\сте` бж~е на'шъ.

%<Р%>и'зою мя` съ нб~се` приwдjь'й, гд\си, вопiя'ше 
параске'vа, и='же _о='блаки нб~са` w=дjьва'яй 
многоми'лостиве.

%<Jа='%>коже и=зъ ро'ва данiи'ла о_у=слы'ша гд\сь, та'кw 
и= тебjь`, въ темни'цjь моля'щейся, и=сцjьле'нiе подава'етъ.

%<М%>учи'телеву го'рдость низложи'ла _е=си`, сама' же, 
невреди'ма пребы'вши, на му'ку дерзну'ла _е=си`.

%<Бг~оро'диченъ:%>

%<С%>ло'во бж~iе тя` земны^мъ показа` нб\сную 
лjь'ствицу: тобо'ю бо къ на'мъ сни'де.

%<Конда'къ, гла'съ г~. Подо'бенъ: Д%>в~а дне'сь:

%<В%>сест~о'е и= непоро'чное муче'нiе прине'сши, jа='кw 
вjь'но пречестно'е, безсме'ртному жениху` хр\сту`, 
а='гг~льское ликостоя'нiе возвесели'ла _е=си`, и= побjьди'ла 
_е=си` де'мwнскiя кw'зни. сегw` ра'ди тя` че'стнw вjь'рою 
чти'мъ, мч~нице параске'vо многострада'льная.

%<I='косъ:%>

%<К%>то` и=зглаго'летъ си^лы гд\сни; и=ли` кто` 
повjь'сть страда^нiя твоя^ и= добродjь'т_ели, мч~нице; и=ли` 
кi'й я=зы'къ воспjь'ти возмо'жетъ по досто'инству; тjь'мже 
и= а='зъ недосто'йный воспjь'ти покуша'юся, хвали'ти же и= 
сла'вити вл\дку жизнода'вца, да'вшаго тебjь` на три'знищи 
крjь'пость, мучи'телей не о_у=боя'тися и=сповjь'дающей 
и='стиннаго (с. 518) бг~а. сегw` ра'ди тя` чти'мъ вjь'рою и= 
любо'вiю, мч~нице параске'vо многострада'льная.

%<Пjь'снь з~. I=рмо'съ:%>

%<С%>пасы'й во _о=гни` а=враа^мскiя твоя^ _о='троки, и= 
халд_е'и о_у=би'въ, jа=`же пра'вда пра'веднw о_у=ловля'ше: 
препjь'тый гд\си, бж~е _о=т_е'цъ на'шихъ, бл~гослове'нъ 
_е=си`.

%<Г%>олуби'це, кри'ла и=му'щи злата^я, и= _о=ру'жiемъ 
храни'ма кр\стнымъ, а=га'ряны же, въ нощи` гра'ду твоему` 
прибли'жившыяся, w\тгна'ла _е=си`, спа'сши вjь^рныя w\т 
о_у=бi'йства, мч~нице параске'vо, пою'щыя: препjь'тый 
_о=т_е'цъ на'шихъ бж~е, бл~гослове'нъ _е=си`.

%<М%>ного_обра^зныя бwлjь'зни претерпjь'вши хр\ста` 
ра'ди, мч~нице параске'vо, неболjь'зненный о_у= негw` 
w=брjьла` _е=си` поко'й, и= ра'дующися взыва'еши: препjь'тый 
_о=т_е'цъ на'шихъ бж~е, бл~гослове'нъ _е=си`.

%<К%>о'ль непобjьди'мь тво'й ра'зумъ, параске'vо 
ч\стна'я, jа='кw w\т нача'льникwвъ ли'ка мучи'телей му'къ не 
о_у=боя'лася _е=си`. съ ни'миже бра'вшися, сконча'лася 
_е=си`, jа='кw служи'тельница та'йны бж\ственныя сла'вы, 
пою'щи: препjь'тый _о=т_е'цъ на'шихъ бж~е, бл~гослове'нъ 
_е=си`.

%<Бг~оро'диченъ:%>

%<Б%>л~гослове'нъ пло'дъ бл~гослове'ннагw твоегw` 
чре'ва, _е=го'же бл~гословя'тъ нб\сныя си^лы, и= 
чл~вjь'честiи собо'ри восхваля'ютъ, на'съ и=зба'вльшаго 
кля'твы дре'внiя, бл~гослове'нная, пою'щихъ: препjь'тый 
_о=т_е'цъ на'шихъ бж~е, бл~гослове'нъ _е=си`.

%<И='нъ. I=рмо'съ:%>

%<W\т%> i=уде'и доше'дше, _о='троцы въ вавv"лw'нjь 
и=ногда`, вjь'рою тр\оческою пла'мень пе'щный попра'ша, 
пою'ще: _о=тц_е'въ бж~е, бл~гослове'нъ _е=си`.

%<Jа=%>ви'шася па'че о_у=ма` чудеса` бж\ственныя 
мч~ницы, во ю='нотствjь дjь'вства побjьди` мучи'теля, 
зову'щи: _о=т_е'цъ на'шихъ бж~е, бл~гослове'нъ _е=си`. (с. 
519)

%<Б%>у'ихъ загради'ла _е=си` бг~ом_е'рзская о_у=ста`, 
среди` суди'ща ста'вши, бг~а и=сповjь'дала _е=си`, 
взыва'ющи: _о=т_е'цъ на'шихъ бж~е, бл~гослове'нъ _е=си`.

%<З%>абы'вши же'нскую не'мощь, му'жественнw 
о_у=крjьпи'вшися терпjь'нiемъ, стра'ждущи, вопiя'ла _е=си`: 
_о=т_е'цъ на'шихъ бж~е, бл~гослове'нъ _е=си`.

%<Бг~оро'диченъ:%>

%<И=%>зъ дв~и'ч_еску боку` вопло'щся, jа=ви'лся _е=си` 
на спасе'нiе на'ше. тjь'мъ, твою` мт~рь вjь'дуще бц\ду, 
благода'рнw взыва'емъ: _о=т_е'цъ на'шихъ бж~е, благослове'нъ 
_е=си`.

%<Пjь'снь и~. I=рмо'съ:%>

%<_О='%>троки благочести^выя въ пещи` рж\ство` 
бг~оро'дичо спасло` _е='сть. тогда` о_у='бw w=бразу'емое, 
ны'нjь же дjь'йствуемое, вселе'нную всю` воздвиза'етъ пjь'ти 
тебjь`: гд\са по'йте дjьла`, и= превозноси'те _е=го` во вся^ 
вjь'ки.

%<Б%>ж\ственными свjьтлостьми` сл~нца мы'сленнагw 
просвjьти'вшися, мч~нице всехва'льная параске'vо, но'щь 
претекла` _е=си` безбо'жiя, пою'щи _е=диномы'слiемъ души`: 
гд\са воспjьва'йте дjьла`, и= превозноси'те _е=го` во 
вjь'ки.

%<Jа='%>кw а='гница, jа='кw нескве'рная ю='ница, jа='кw 
бж\ственная голуби'ца, jа='кw самово'льное заколе'нiе, 
привела'ся _е=си`, мч~нице параске'vо, зижди'телю твоему`, 
и=`, jа='кw же'ртва непоро'чна, принесла'ся _е=си`, 
согла'снw пою'щи: гд\са по'йте дjьла`, и= превозноси'те 
_е=го` во вjь'ки.

%<С%>вjь'тлу себjь` w\т крове'й ри'зу муче'нiемъ 
w=бложи'ла _е=си`, параске'vо до'бляя мч~нице, совле'кшися 
и='стиннw тлjь'ннагw со грjьхи^ человjь'ка, ра'достнw 
воспjьва'ющи: гд\са по'йте дjьла`, и= превозноси'те _е=го` 
во вjь'ки.

%<Бг~оро'диченъ:%>

%<В%>о слjь'дъ теб_е` теко'ша ж_ены`, мv'ра 
сладково'ннагw вjь'дуще, всеч\стая бг~оневjь'сто, _е=ди'на 
неискусобра'чная, и=зъ (с. 520) о_у=тро'бы твоея` 
возсiя'вшаго _е=диноро'днаго сн~а, хр\ста` бг~а, и= съ 
тобо'ю цр\ствуютъ и='стиннw, пjьсносло'вяще _е=го` во 
вjь'ки.

%<И='нъ. I=рмо'съ:%>

%<Ц%>р~я` нб\снаго, _е=го'же пою'тъ вw'и а='гг~льстiи, 
хвали'те и= превозноси'те во вся^ вjь'ки.

%<Ц%>р~я` хр\ста` бг~а, _е=го'же и=сповjь'да дjь'ва 
мч~ница параске'vа, воспjьва'ющи: хвали'те и= превозноси'те 
_е=го` во вjь'ки.

%<З%>а любо'вь бж\ственныя тр\оцы _о='гнь безбо'жiя 
погаси'ла _е=си`, вопiю'щи: превозноси'те хр\ста` во вjь'ки.

%<П%>w'двиги, и=`же къ бг~у, тмы` нача'льника низложи'ла 
_е=си`, пою'щи: превозноси'те хр\ста` во вjь'ки.

%<Бг~оро'диченъ:%>

%<П%>роти'вныхъ прило'га на ны` о_у=гаси` и='скры, дв~о, 
jа='кw да пое'мъ гд\са, и= превозно'симъ _е=го` во вjь'ки.

%<Пjь'снь f~. I=рмо'съ:%>

%<В%>ся'къ земноро'дный да взыгра'ется, дх~омъ 
просвjьща'емь, да торжеству'етъ же безпло'тныхъ о_у=мw'въ 
_е=стество`, почита'ющее свяще'нное торжество` бг~ома'тере, 
и= да вопiе'тъ: ра'дуйся, всеблаже'нная бц\де, ч\стая 
приснодв~о.

%<В%>ъ нб\сный черто'гъ все'льшися, дjь'во параске'vо 
всечестна'я, и= неви'димыхъ добро'тъ разу'мнw наслади'вшися, 
воспрiи'мши неизрече'нную свjь'тлость, просвjьти` пою'щыя и= 
велича'ющыя тя`.

%<В%>jьне'цъ воспрiя'ла _е=си` на главjь` твое'й, 
параске'vо доблеу'мная, jа='кw сконча'вши тече'нiе и= 
сохрани'вши вjь'ру непоколеби'му, пра'ведныхъ чи'ни 
ра'достнw тя` прiя'ша. тjь'мъ ны'нjь о_у=блажа'емъ тя`.

%<П%>одае'ши и=сцjьле'нiй ка^пли тре'бующымъ, jа='кw w\т 
и=сто'чника, всебога'тая мч~нице параске'vо, о_у=ставля'ющи 
то'ки неду'гwвъ, и= страсте'й w\тгоня'щи зно'й, сердца` 
благочести'выхъ напая'ющи ко благопло'дiю бж\ственныхъ 
дjья'нiй. (с. 521)

%<Бг~оро'диченъ:%>

%<М%>у'дрости вмjьсти'лище па'че о_у=ма` лу'чшагw 
jа=ви'лася _е=си`, _о=трокови'це всенепоро'чная, 
w=душевле'нъ же пр\сто'лъ и= две'рь. тjь'мъ, jа='кw цр~и'цу, 
тя` возлю'бльше дjь^вы, во слjь'дъ теб_е` приведо'шася, 
бг~о_отрокови'це.

%<И='нъ. I=рмо'съ:%>

%<В%>ои'стинну бц\ду тя` и=сповjь'дуемъ, спасе'ннiи 
тобо'ю, дв~о ч\стая, съ безпло'тными ли^ки тя` велича'юще.

%<В%>ои'стинну тезоимени'та назва'лася _е=си`, 
параске'vо, подо'бящися стр\сте'мъ хр\стw'вымъ, съ нб\сными 
вw'инствы лику'ющи.

%<П%>ости'гла _е=си` коне'цъ муче'нiя мно'гими 
страстьми` и= болjь'зньми твои'ми, со а='гг~лы хр\ста` 
сла'вящи на нб~сjь'хъ, всечестна'я.

%<Д%>ерзнове'нiе и=му'щи ко сп~су и= вл\дцjь, моли` за 
пою'щыя твою` па'мять, мч~нице сла'вная параске'vо.

%<Бг~оро'диченъ:%>

%<П%>jь'сньми тя` пое'мъ бг~обл~года'тная, и= немо'лчнw 
тебjь`, ра'дуйся, прино'симъ: ты' бо и=сточи'ла _е=си` 
всjь^мъ на'мъ весе'лiе.

%<Свjьти'ленъ. Подо'бенъ: Ж%>_ены` о_у=слы'шите:

%<Jа='%>кw ши'покъ краснjь'йшiй w\т терно'внагw 
прозябла` _е=си` ко'рене, дjь'во параске'vо w=броше'нiемъ, 
мч~нице, свяще'ннагw страда'нiя w=багри'вшися кро'вiю. и= 
ны'нjь бж\ственную твою` па'мять творя'щыя любо'вiю спаса'яй 
ны` w\т бjь'дъ.

%<Сла'ва, и= ны'нjь, бг~оро'диченъ:%>

%<С%>тоя'ще _о='крестъ теб_е` дjь^вы бг~ому^дрыя, 
бг~ороди'тельнице марi'е, jа='кw цр~и'цjь ро'домъ, твоему` 
сн~у приведо'шася невjьстолjь'пнw, преч\стая, jа='кw цр~ю` 
вся'ческихъ. _е=го'же, мт~и дв~о _о=трокови'це, w= на'съ 
моли`.

%<На хвали'техъ стiхи^ры, гла'съ д~. По\д: Jа='%>кw 
до'бля:

%<Д%>jь'вство нетлjь'ннw, * муче'нiе всечу'дно, * 
хр\сту` (с. 522) принесла` _е=си`, * всечестна'я дjь'во 
параске'vо. * низложи'ла _е=си` шата'нiе пре'лести 
безбо'жныя, * си'лою кр\стною, * му'жественнымъ ра'зумомъ. * 
тjь'мже вся` хр\сто'ва цр~ковь пра'зднуетъ * святу'ю твою` 
па'мять.

%<Т%>воему` страда'нiю, дjь'во му'драя, и= 
сопротивле'нiю, * и= неwдолjь'нiю * ли'цы а='гг~льстiи, 
бл~же'нная параске'vо, * jа='вjь о_у=диви'шася, * ка'кw 
му'жественнымъ сплете'нiемъ * врага` неви'димаго разрази'ла 
_е=си`, * и= побjь'ды вjьне'цъ w\т руки` жизнода'вца * 
бога'тнw прiя'ла _е=си`.

%<_О=%>гне'мъ w=паля'ема, * _о='гненною му'дростiю * 
пла'мень о_у=гаси'ла _е=си` _е=сте'ственный, * и= свjьщу` 
неугаси'му душе'вную соблю'дши, * вошла` _е=си` со 
хр\сто'мъ, женихо'мъ твои'мъ * въ черто'гъ нб\сный. * 
чуде'сными и='скрами * стра^сти о_у=мертви'вши, * и= 
де'мwнскiя полки` страда'льчески побjьди'ла _е=си`.

%<И='ны стiхи^ры, гла'съ а~. Подо'бенъ: Н%>б\сныхъ 
чинw'въ:

%<В%>ъ нб\сныя дворы` * всели'лася _е=си`, * мч~нице 
параске'vо, * кровьми` твои'хъ страда'нiй, * въ видjь'нiи 
ликостоя'нiй причи'слилася _е=си` * ра'внw, всехва'льная.

%<М%>учи'теля посрами'ла _е=си`, * w= му'кахъ небре'гши, 
* и= sвjьре'й рыка'нiя * не о_у=страши'лася _е=си`, * 
и=му'щи хр\ста`, * помо'щника твоего`, всехва'льная.

%<Р%>а'дующися, текла` _е=си`, * прехва'льная 
параске'vо, * тща'щися коне'цъ муче'нiя прiя'ти, * дjь'во 
всехва'льная, * и= хр\сту` о_у=невjь'стившися та'мw, * 
помина'й ны`, всегда` честву'ющыя тя`.

%<Сла'ва, гла'съ s~:%>

%<П%>jь'сньми да почестви'тся хр\сто'ва мч~ница, 
подоба'етъ бо _е='й вся'кое хвалосло'вiе: хвала'ми бо 
и=спле'тши сво'й вjьне'цъ, то'й непрекло'ннjьй су'щи и= 
тве'рдjьй, мно'гу мучи'телей sло'бу низложи`. тjь'мъ, въ 
болjь'знехъ стра'ждущи, вопiя'ше: ты` мнjь`, гд\си, бу'ди 
по'мощь, и= не w=ста'ви мен_е`. (с. 523)

%<И= ны'нjь, бг~оро'диченъ, и=ли` кр\стобг~оро'диченъ. 
По\д: В%>се` w\тло'жше:

%<А='%>гнца своего` * а='гница нескве'рная дре'вле, и= 
непоро'чная вл\дчца, * на дре'вjь кр\стнjьмъ jа='кw 
о_у=зрjь`, * мт~рски восклица'ше * и=, дивя'щися, вопiя'ше: 
ча'до сладча'йшее, * что` зрjь'нiе сiе` но'вое и= 
пресла'вное; * ка'кw со'нмъ безбл~года'тный * суди'щу 
пiла'тову предаде' тя, * и= w=сужда'етъ на сме'рть, жи'знь 
вся'ческихъ; * но воспjьва'ю твое` неизрече'нное, * сло'ве, 
снизхожде'нiе.

%<На стiхо'внjь, Сла'ва, гла'съ д~:%>

%<К%>р\стъ, jа='кw _о=ру'жiе держа'вно, параске'vо 
мч~нице держа'щи рука'ми: вjь'ру, jа='кw щи'тъ, наде'жду, 
jа='кw броню`, любо'вь, jа='кw лу'къ, мучи'телей томле'нiе 
побjьди'вши му'жески, и= де'мwнwвъ кова^рствiя 
о_у=праздни'ла _е=си` бж\ственною си'лою: во главу' же 
о_у=сjькнове'на бы'вши, лику'еши во хр\стjь`, не преста'й 
моля'щися w= душа'хъ на'шихъ.

%<И= ны'нjь, бг~оро'диченъ, и=ли` кр\стобг~оро'диченъ. 
По\д: Jа='%>кw до'бля:

%<Н%>а кр\стjь' тя jа='кw о_у=зрjь` пригвожде'на, гд\си, 
* а='гница и= мт~и твоя` дивля'шеся, * и= что` видjь'нiе 
сiе`, взыва'ше, * сн~е вожделjь'нне, * сiя^ тебjь` 
невjь'рный собо'ръ воздаде` беззако'нный, * мно'гихъ твои'хъ 
чуде'съ наслади'выйся; * но сла'ва неизглаго'ланному * 
соше'ствiю твоему`, вл\дко.

%<Славосло'вiе вели'кое. И= w\тпу'стъ.%>

%<На лiтургi'и, Бл~ж_е'нна w\т канw'на пе'рвагw, пjь'снь 
г~-я: и= втора'гw канw'на, пjь'снь s~-я. Прокi'менъ, гла'съ 
д~: Д%>и'венъ бг~ъ во ст~ы'хъ свои'хъ, бг~ъ i=и~левъ. 
%<Стi'хъ: В%>ъ цр~квахъ благослови'те бг~а, гд\са w\т 
и=стw'чникъ i=и~левыхъ. %<А=п\слъ къ корi'нfянwмъ, зача'ло 
рп~а. А=ллилу'iа: Т%>ерпя` потерпjь'хъ гд\са, и= вня'тъ ми`. 
%<_Е=v\глiе луки`, зача'ло л~г. Прича'стенъ: В%>ъ па'мять 
вjь'чную:


